༄༅། །
འདུལ་ཊཱིཀ་ཉི་མའི་འོད་ཟེར་ལེགས་བཤད་ལུང་རིགས་ཀྱི་རྒྱ་མཚོ་ལས་དགེ་སློང་མའི་རྣམ་འབྱེད་ཞུ་བ་སྤྱིར་བསྟན་གཞི་སྨད་དང་བཅས་པ་བཞུགས།། ཐམས་ཅད་མཁྱེན་པ་ལ་ཕྱག་འཚལ་ལོ། །
ད་ནི་དགེ་སློང་མའི་རྣམ་འབྱེད་འཆད་དེ། འདི་ལ་གཉིས་ཏེ། སྤྱིའི་དོན་དང་། སོ་སོའི་དོན་ཏོ། །
དང་པོ་ལ་གསུམ་སྟེ། དགེ་སློང་མའི་རྣམ་འབྱེད་འདི་དགེ་སློང་ཕའི་རྣམ་འབྱེད་ལས་ལེའུ་ལོགས་སུ་བཤད་པའི་འཐད་པ་དང་། དགེ་སློང་ཕའི་རྣམ་འབྱེད་ཀྱི་ཕྱི་ནས་བཤད་པའི་འཐད་པ་དང་། ཕན་ཚུན་ཅིར་འགྱུར་གྱི་དོན་ཏོ། །
དང་པོ་ནི། ཊཱི་ཀ་ལས་གང་གི་ཕྱིར་ལུས་ཀྱི་བྱེ་བྲག་གིས་བསམ་པའི་བྱེ་བྲག་ཏུ་འགྱུར་ལ། བསམ་པའི་བྱེ་བྲག་གིས་ལྟུང་བའི་བྱེ་བྲག་ཏུ་འགྱུར་ཞིང་། ལྟུང་བའི་བྱེ་བྲག་གིས་བཅས་པའི་བྱེ་བྲག་ཏུ་འགྱུར་བས། དགེ་སློང་མ་རྣམས་ཀྱི་འདུལ་བ་ལོགས་ཤིག་ཏུ་རྣམ་པར་བཞག་ཅེས་གསུངས་ཏེ། དེའི་དོན་ནི་དགེ་སློང་ཕ་མ་གཉིས་མཚན་གྱི་བྱེ་བྲག་གིས་ལུས་མི་འདྲ་ཞིང་། ལུས་མི་འདྲ་བས་དེ་ལ་བརྟེན་པའི་བསམ་པ་མི་འདྲ་ལ། བསམ་པའི་བྱེ་བྲག་ཉོན་མོངས་པ་རགས་མི་རགས་ལ་སོགས་པ་མི་འདྲ་བས། དེས་ཀུན་ནས་བསླང་བའི་ལུས་ངག་གི་ཉེས་པར་སྤྱོད་པ་མི་འདྲ་བ་ཡོད་ཅིང་། དེ་དག་དགག་པའི་བཅས་པ་མི་འདྲ་བ་ཡོད་པའི་ཕྱིར་ན། དགེ་སློང་མའི་རྣམ་འབྱེད་འདི་དགེ་སློང་ཕའི་རྣམ་འབྱེད་ལས་ལོགས་ཤིག་ཏུ་རྣམ་པར་བཞག་གོ །དེའང་དགེ་སློང་ཕ་མ་གཉིས་ཀྱི་ལྟུང་བ་རྣམ་པར་བཞག་པ་ལ་ཕན་ཚུན་མི་འདྲ་བའི་རྒྱུ་མཚན་ལྔ་ཡོད་དེ། ཡོད་མེད་མི་འདྲ་བའི་ཕྱིར་དང་། ཆེ་ཆུང་དང་། མང་ཉུང་དང་། སྡེ་ཚན་དང་། སྐྱེ་དུས་མི་འདྲ་བའི་ཕྱིར་རོ། །
དེའང་ཡོད་མེད་མི་འདྲ་བ་ནི་དགོན་པ་པའི་འབྲལ་ལྟུང་དགེ་སློང་ཕ་ལ་ཡོད་ཀྱང་། དགེ་སློང་མ་ལ་མེད་པ་དང་། ཉིན་མོ་འབྲལ་བའི་ལྟུང་བ་དགེ་སློང་མ་ལ་ཡོད་ཀྱང་། དགེ་སློང་ཕ་ལ་མེད་པ་ལྟ་བུའོ། །
ཆེ་ཆུང་མི་འདྲ་བ་ནི་དགེ་སློང་མ་ལ་ལྟུང་བ་ཆེ་ཞིང་དགེ་སློང་ལ་ལྟུང་བ་ཆུང་བ་ཡོད་དེ། མཚན་མི་མཐུན་པ་ལ་དགེ་སློང་མས་རེག་ན་ཕམ་པར་འགྱུར་ཞིང་། མཚན་མི་མཐུན་པ་ལ་དགེ་སློང་གིས་རེག་ན་ལྷག་མར་འགྱུར་བ་ལྟ་བུའོ། །
དགེ་སློང་ལ་ལྟུང་བ་ཆེ་ཞིང་དགེ་སློང་མ་ལ་ལྟུང་བ་ཆུང་བ་ཡོད་དེ། དགེ་སློང་གིས་ཁུ་བ་འབྱིན་ན་ལྷག་པར་འགྱུར་ཞིང་། གཏམ་གྱི་གཞི་ལས་དགེ་སློང་མས་ཁུ་བ་ཕྱུང་ན་ལྟུང་བྱེད་དོ་ཞེས་གསུངས་པ་དང་། དགེ་སློང་གིས་ཡང་ཡང་ཟ་ན་ལྟུང་བྱེད་དུ་འགྱུར་ཞིང་། དགེ་སློང་མས་ཡང་ཡང་ཟ་ན་ཉེས་བྱས་སུ་འགྱུར་བ་ལྟ་བུའོ། །
མང་ཉུང་མི་འདྲ་བ་ནི་དགེ་སློང་ལ་འགྲེང་བའི་ལྟུང་བྱེད་གཅིག་ཉིད་དུ་བཅས་ཀྱང་། དགེ་སློང་མ་ལ་ནི་འགྲེང་བའི་ལྟུང་བྱེད་བཞི་ཡོད་པ་དང་། དགེ་སློང་ལ་སྐྲོད་པའི་ལྟུང་བྱེད་གཅིག་ཉིད་དུ་བཅས་ཀྱང་དགེ་སློང་མ་ལ་སྐྲོད་པའི་ལྟུང་བྱེད་གཉིས་ཡོད་པ་ལྟ་བུའོ། །
སྡེ་ཚན་མི་འདྲ་བ་ནི་དགེ་སློང་གིས་ཟས་བསོད་པ་བླངས་ཏེ་ཟ་བ་ལ་ལྟུང་བྱེད་དུ་འགྱུར་ཞིང་དགེ་སློང་མས་ཟས་བསོད་པ་བླངས་ཏེ་ཟ་བ་ལ་སོ་སོར་བཤགས་པར་བྱ་བའི་ལྟུང་བར་འགྱུར་ཏེ་ལྟུང་བྱེད་ཀྱི་སྡེ་ཚན་དང་སོ་སོར་བཤགས་པར་བྱ་བའི་སྡེ་ཚན་མི་འདྲ་བ་ཉིད་དོ།་་་་་འདི་ནི་མང་ཉུང་མི་འདྲ་བ་ཉིད་ཀྱང་ཡིན་ཏེ། དགེ་སློང་མས་འོ་མ་ལ་སོགས་པ་སློང་བའི་སོ་སོར་བཤགས་བྱའི་ལྟུང་བ་བཅུ་དང་། དགེ་སློང་གིས་ཟས་བསོད་པ་སློང་བའི་ལྟུང་བྱེད་གཅིག་ཏུ་བཅས་སོ། །
སྐྱེ་དུས་མི་འདྲ་བ་ནི། དགེ་སློང་གི་ལྷུང་བཟེད་འཆང་བའི་སྤང་ལྟུང་ཞག་བཅུའི་མཐའ་ལ་སྐྱེ་ཞིང་། དགེ་སློང་མའི་ལྷུང་བཟེད་འཆང་བའི་སྤང་ལྟུང་ནི་ཞག་གཅིག་གི་མཐའ་ལ་སྐྱེ་བའོ། །

གཉིས་པ་དགེ་སློང་ཕའི་རྣམ་འབྱེད་ཀྱི་ཕྱི་ནས་བཤད་པའི་འཐད་པ་ནི་འགའ་ཞིག་འདི་སྐད་དུ། དགེ་སློང་མའི་རྣམ་འབྱེད་འདི་ཆོས་ཅན། དགེ་སློང་ཕའི་རྣམ་འབྱེད་ཀྱི་ཕྱི་ནས་བཤད་པ་མི་འཐད་པར་ཐལ། དགེ་སློང་ཕའི་རྣམ་འབྱེད་ལས་ཡི་གེ་ཉུང་བའི་ཕྱིར་ཏེ། རྟགས་གཞུང་གིས་གྲུབ་ཅིང་། ཁྱབ་པ་ནི་སྒྲའི་བསྟན་བཅོས་ལས། གཉིས་ལས་ཡི་གེ་རབ་ཉུང་ངམ། །
ཡང་ན་མཆོད་འོས་སྔོན་དུ་སྦྱར། །
ཞེས་བཤད་པས་གྲུབ་བོ་ཞེ་ན། མི་རིགས་ཏེ་སྒྲའི་བསྟན་བཅོས་ལས་བཤད་པ་དེ་ནི་རྒྱུ་མཚན་གཞན་མེད་ན་ཡི་གེ་ཉུང་ཤོས་སྔོན་དུ་སྦྱོར་བ་དེ་ལྟར་ཡིན་གྱི། འདིར་རྣམ་འབྱེད་གཉིས་ཀྱི་གོ་རིམ་སྔ་ཕྱི་བཟློག་ན་ཤིན་ཏུ་མི་འཐད་དེ། གཙོ་འཁོར་གྱི་གོ་རིམ་དང་འགལ་བའི་ཕྱིར་དང་། རྒྱུ་འབྲས་ཀྱི་གོ་རིམ་དང་འགལ་བའི་ཕྱིར་རོ། །
དེའང་གཙོ་འཁོར་གྱི་ཆ་ནས་ལུང་དགེ་སློང་མའི་རྣམ་འབྱེད་ལས་འཁོར་གཙོ་བོ་ལ་ཆུ་འཐོར་ན་ལྟུང་བྱེད་དོ་ཞེས་པའི་སྐབས་སུ་དགེ་སློང་འཁོར་གཙོ་བོ་ཡིན་པར་གསུངས་པས། དགེ་སློང་མ་རྣམས་གཙོ་བོ་མ་ཡིན་པར་བསྟན་པས་ན། འཁོར་གཙོ་བོ་དགེ་སློང་གི་འདུལ་བ་ཕྱི་ནས་བཤད་ཅིང་། གཙོ་བོ་མ་ཡིན་པ་དགེ་སློང་མའི་འདུལ་བ་སྔོན་ལ་བཤད་ན། གཙོ་འཁོར་གྱི་གོ་རིམ་སྔ་ཕྱི་བཟློག་པར་འགྱུར་རོ། །
གཞན་ཡང་རྒྱུ་འབྲས་ཀྱི་ཆ་ནས་ལུང་ཕྲན་ཚེགས་ལས་དགེ་སློང་རྣམས་ལས་དགེ་སློང་མས་བསྙེན་པར་རྫོགས་པ་དགེ་སློང་མའི་དངོས་པོ་སྩལ་བར་བྱའོ་ཞེས་དགེ་སློང་རྒྱུ་དང་དགེ་སློང་མ་འབྲས་བུ་ཡིན་པར་བསྟན་པས་ན། རྒྱུ་དགེ་སློང་གི་འདུལ་བ་ཕྱི་ནས་བཤད་ཅིང་། འབྲས་བུ་དགེ་སློང་མའི་འདུལ་བ་སྔོན་ལ་བཤད་ན། འབྲས་བུ་སྔོན་ལ་བསྟན་ནས། རྒྱུ་ཕྱི་ནས་བསྟན་པས། རྒྱུ་འབྲས་ཀྱི་གོ་རིམ་སྔ་ཕྱི་བཟློག་པར་འགྱུར་རོ། །
དེས་ན་དགེ་སློང་ཕ་མའི་རྣམ་འབྱེད་འདི་གཉིས་ཀྱི་གོ་རིམ་ཇི་ལྟར་བཤད་པ་འདི་རིགས་པས་ཀྱང་འཐད་དེ། གཙོ་འཁོར་གྱི་གོ་རིམ་དང་མཐུན་པའི་ཕྱིར་དང་། རྒྱུ་འབྲས་ཀྱི་གོ་རིམ་དང་མཐུན་པའི་ཕྱིར་རོ། །
གསུམ་པ་ཕན་ཚུན་ཅིར་འགྱུར་གྱི་དོན་ནི་ལྟུང་བ་སྡེ་ལྔ་པོ་རང་རང་གི་སྐབས་སུ་སྟོན་པར་འགྱུར་རོ། །
གཉིས་པ་སོ་སོའི་དོན་ལ་གཉིས་ཏེ། ཐུན་མོང་བ་དབང་དུ་བྱེད་པའི་མདོ་དང་། ལྟུང་བ་སྡེ་ལྔ་སོ་སོར་བསྟན་པའོ། །
དང་པོ་ནི་ལྟུང་བ་ལ་སྦྱོར་བའི་ཚིགས་ཡན་ཆད་དགེ་སློང་མ་རྣམས་ཀྱིའོ་ཞེས་སོ། །
འདི་ནི་ལུང་དགེ་སློང་མའི་སོ་སོ་ཐར་པ་དང་། ལུང་དགེ་སློང་མའི་རྣམ་འབྱེད་ལས་ཡང་དགེ་སློང་མ་གང་ཞེས་ལན་ཉིས་བརྒྱ་ལྷག་ཙམ་གསུངས་པ་རྣམས་ཚིག་གཅིག་ཏུ་བསྡུས་པའོ། །
གཉིས་པ་ལ་ལྟུང་བ་སྡེ་ལྔ་ལས། དང་པོ་ཕམ་པའི་སྡེ་འཆད་དོ། །
དེ་ཡང་དགེ་སློང་མའི་ཕམ་པ་བརྒྱད་ལ་ཚན་པ་གཉིས་སུ་དབྱེ་སྟེ། ཕམ་པ་ཐུན་མོང་བ་གྲངས་ཙམ་དུ་ཕྱེ་སྟེ་བསྟན་པ་དང་། ཕམ་པ་ཐུན་མོང་མ་ཡིན་པ་བྱེ་བྲག་ཏུ་ཕྱེ་སྟེ་བསྟན་པའོ། །
དང་པོ་་་་་་སྔར་དགེ་སློང་ཕའི་རྣམ་འབྱེད་དུ་གསུངས་པ་མི་ཚངས་སྤྱོད་ལ་སོགས་པའི་ཕམ་པ་བཞི་པོ་དག་ནི་དགེ་སློང་མ་རྣམས་ཀྱིའང་ཕམ་པ་སྟེ་ཕམ་པ་ཐུན་མོང་བ་ནི་བཞི་པོ་དག་གོ་ཞེས་སོ། །
དེའང་ཕམ་པ་ཕྱི་མ་གསུམ་ནི་མཚན་ཉིད་ཅི་འདྲ་བའི་ཐུན་མོང་སྟེ། རྟེན་དགེ་སློང་ཕ་མ་ལ་ལྟུང་བ་མཉམ་པོར་བཅས་ལ་ཡུལ་ཐུན་མོང་བ་ཡིན་པའི་ཕྱིར་རོ། །
ཕམ་པ་དང་པོ་ལ་ནི་མཚན་ཉིད་ཅི་འདྲ་བའི་ཐུན་མོང་ཡིན་པ་དང་མ་ཡིན་པ་གཉིས་སུ་དབྱེ་སྟེ། དེའང་རང་གི་ཁའམ་བཤང་ལམ་དུ་གཞན་གྱི་རྟེན་བྱེད་དང་དུ་བླངས་པའི་ཕམ་པ་དང་པོ་ནི་མཚན་ཉིད་ཅི་འདྲ་བའི་ཐུན་མོང་ཡིན་གྱི། དེ་ལས་གཞན་པའི་ཕམ་པ་དང་པོ་ནི་མཚན་ཉིད་ཅི་འདྲ་བའི་ཐུན་མོང་མ་ཡིན་པ་སྟེ། དགེ་སློང་གི་ཕམ་པ་དང་པོ་ནི་སེམས་ཅན་སྤྱིས་བསྐྱེད་ཡིན་ལ། དགེ་སློང་མའི་ཕམ་པ་དང་པོ་ནི་སེམས་ཅན་སྤྱིས་བསྐྱེད་མ་ཡིན་པའི་ཕྱིར་ཏེ། དགེ་སློང་མས་ཕ་རོལ་པོ་རྟེན་བྱེད་དང་ལྡན་པ་སྐྱེས་པའམ་མཚན་གཉིས་པ། ཡུལ་དུ་བྱས་པ་ལས་དགེ་སློང་མའི་ཕམ་པ་དང་པོ་འབྱུང་གི དགེ་སློང་མས་ཕ་རོལ་པོ་བུད་མེད་ཡུལ་དུ་བྱས་པ་ལ་དགེ་སློང་མའི་ཕམ་པ་དང་པོ་འབྱུང་མི་སྲིད་པའི་ཕྱིར་རོ། །

རང་གི་བརྟེན་པར་བྱ་བར་རོ་ཞེས་རང་གིས་རང་ལ་མི་ཚངས་པར་སྤྱོད་ན་ཕམ་པར་གསུངས་པ་དེའང་དགེ་སློང་ཕ་ཁོ་ན་ལ་འབྱུང་གི དགེ་སློང་མ་ནི་རང་གིས་རང་ལ་མི་ཚངས་པར་སྤྱོད་པ་ནི་མི་སྲིད་དོ། །
གཉིས་པ་ཕམ་པ་ཐུན་མོང་མ་ཡིན་པ་བྱེ་བྲག་ཏུ་ཕྱེ་སྟེ་བསྟན་པ་ནི་བདག་གིར་བྱེད་པ་ལའོ་ཞེས་པ་ལ་སོགས་པའོ། །
འདི་ལ་གཉིས་ཏེ། སྤྱིའི་དོན་དང་། གཞུང་སོ་སོའི་དོན་ཏོ། །
དང་པོ་སྤྱིའི་དོན་ནི་དགེ་སློང་མའི་ཕམ་པ་འདི་རྣམས་དགེ་སློང་ཕ་ལ་ཅིར་འགྱུར་ནི། རེག་པའི་ཕམ་པའི་དོད་པོ་རེག་པའི་ལྷག་མ་ཡིན་ལ། དགེ་སློང་མ་ལ་ཕམ་པར་འགྱུར་ཚོད་ཀྱི་ཡུལ་སྐྱེས་པ་ལ་དགེ་སློང་གིས་རེག་ན་སྦོམ་པོར་འགྱུར་རོ། །
མཚན་མི་མཐུན་པ་དང་ལུས་བཀན་པ་ནི་དགེ་སློང་ལ་སྦོམ་པོར་འགྱུར་ལ། འཆབ་པ་ནི་དགེ་སློང་གིས་དགེ་སློང་གི་ཕམ་པ་འཆབ་ན་ལྟུང་བྱེད་དུ་འགྱུར་ལ། དགེ་སློང་གིས་དགེ་སློང་མའི་ཕམ་པ་འཆབ་ན་ཉེས་བྱས་སོ། །
བཟློག་པའི་ཕམ་པར་འགྱུར་ཚོད་དེ་དགེ་སློང་གིས་བྱས་ན། སྤངས་པ་རྗེས་སུ་ཕྱོགས་པའི་ལྟུང་བྱེད་དུ་འགྱུར་རོ། །
གཉིས་པ་སོ་སོའི་དོན་ལ་བཞི་ལས། དང་པོ་རེག་པའི་ཕམ་པ་ནི། བདག་གིར་བྱེད་པ་ལའོ། །
ཞེས་སོ། །
འདིའི་སྤྱི་དོན་ལ་གསུམ་ལས། གླེང་གཞི་ནི་མཉན་ཡོད་ན་རི་དྭགས་འཛིན་གྱི་བུ་དགེ་བསྙེན་ས་ག་ཞེས་བྱ་བས་དགེ་སློང་མ་རྣམས་ལ་གནས་་་་་་དབྱར་ཁང་བྱིན་ནས་དགེ་སློང་མ་རྣམས་དབྱར་ཁང་ན་གནས་པ་ན། དགེ་སློང་མ་གཞན་རྣམས་བསོད་སྙོམས་ལ་སོང་བའི་ཚེ། དགེ་སློང་མ་སྦོམ་དགའ་མོ་རི་དྭགས་འཛིན་གྱི་བུ་ལ་ཆགས་པར་འགྱུར་་་་་་དགེ་སློང་ནས་མའི་་་་་་པུས་མོ་ཡན་ཆད་མིག་མན་ཆད་སྤྲད་ཅིང་རེག་པར་བྱས་པ་ལས་རེག་པའི་ཕམ་པར་བཅས་སོ། །
དགག་བྱ་ནི་རེག་པའི་བྱ་བ་དེ་དང་འབྲེལ་ནས་འཁྲིག་པའི་འདོད་ཆགས་འཕེལ་བའོ། །
ངོ་ཏི་ནི་བཅས་ལྡན་དགེ་སློང་མས་རང་གི་མིག་ནས་པུས་མོའི་བར་གྱིས་སྐྱེས་པ་མཚན་ཉིད་དང་ལྡན་པའི་ལུས་དངོས་མ་ཉམས་པ་ལ་བསམ་པ་འཁྲིག་པའི་འདོད་ཆགས་ཀྱིས་རེག་པ་བདག་གིར་བྱེད་པ་ལས་གྱུར་པའི་ལྟུང་བ་དངོས་གཞིའོ། །
ཡན་ལག་གི་དོན་ནི་བདག་གིར་བྱེད་པ་ལ་འོ་ཞེས་སོ། །
དགེ་སློང་མ་རང་གི་མིག་ནས་པུས་མོའི་བར་གྱིས་སོ་ཞེས་ཏེ། བར་དེ་ན་ལུས་ཀྱི་རྣམ་པར་ཤེས་པ་རགས་པས་ཆགས་པ་ལྷག་པར་རྫོགས་པའི་ཕྱིར་རོ། །
སྐྱེས་པའི་མིག་ནས་པུས་མོའི་བར་ལ་རེག་པ་ནི་ངེས་གཟུང་གི་ཡན་ལག་མིན་ཏེ་སྐྱེས་པའི་རྐང་མཐིལ་ལ་རེག་གམ་སྤྱི་བོ་ལ་རེག་ནའང་ཕམ་པར་འགྱུར་རོ། །
ཊཱི་ཀ་ལས་སྐྱེས་པའི་སྐྲའི་་་་་་ལན་བུ་དང་དེ་དང་འབྲེལ་བའི་གོས་ནི་ལུས་དང་འདྲ་བ་ཉིད་ཡིན་པས་དེ་དག་ལ་རེག་ན་ཡང་ཕམ་པར་འགྱུར་རོ། །
ཞེས་བཤད་པ་ནི་སྐྱེས་པའི་སྐྲའི་་་་་་ལན་བུ་དང་ལུས་དངོས་ཚོགས་དོན་ལ་རེག་པར་དགོངས་སོ། །
ཞེས་རིགས་སོ། །
རེག་པའི་ཕམ་པ་བསྐྱེད་པ་ལ་སྐྱེས་པའི་ཆགས་སེམས་ཡན་ལག་ཏུ་མི་དགོས་ཀྱང་རེག་པའི་ན་སྨད་བསྐྱེད་པ་ལ་སྐྱེས་པའི་ཆགས་སེམས་ཡན་ལག་ཏུ་དགོས་པ་དེ་བསྟན་པའི་ཕྱིར་སེམས་གཞན་གྱིས་ནི་ན་སྨད་དོ། །
དེའང་གལ་ཏེ་དགེ་སློང་མས་་་་་་ཆགས་སེམས་ལས་སེམས་གཞན་གྱིས་་་་་་ཏེ་ཆགས་སེམས་མེད་པར་སྐྱེས་པ་ལ་རེག་པ་དེའི་ཚེ་དགེ་སློང་མ་དེ་ལ་བརྟེན་ནས་སྐྱེས་པ་ཕོའི་ཆགས་སེམས་ཡོད་པ་དེ་སྐྱེས་པ་འདི་བདག་ལ་ཆགས་སོ་སྙམ་དུ་དགེ་སློང་མ་དེས་ཤེས་པ་ན་ལྟུང་བ་ན་སྨད་པའོ། །
ཊཱི་ཀ་ལས་འདིར་སྐྱེས་པའི་འདོད་ཆགས་ཡན་ལག་ཉིད་ཡིན་ནོ་ཞེས་སོ། །

ཆེས་ན་སྨད་པ་ནི་གལ་ཏེ་མེད་ན་ནི་ཞེས་སོ། །
བདག་གིར་མི་བྱེད་པ་ལ་ནི་ལྟུང་བ་རྣམ་གཞག་འདིར་གཏོགས་པའི་ལྟུང་བ་མེད་པ་ཡིན་གྱི། བདག་གིར་མི་བྱེད་ཀྱང་བསླབ་བྱའི་ཉེས་བྱས་ནི་ཡོད་དེ། ཊཱི་ཀ་ལས་གཞན་ཡིན་ན་བྱིས་པ་ལ་ཡང་རེག་པར་མི་བྱའོ་ཞེས་འོག་ནས་འབྱུང་བ་དེའི་ཉེས་བྱས་ནི་ཡོད་དོ། །
ཞེས་སོ། །
བུ་ལ་རེག་པ་ལ་ནི་ཞེས་པ་དང་གཞན་ཡིན་ན་བྱིས་པ་ལ་ཡང་ཞེས་པའི་མདོ་འདི་གཉིས་ནི་ལུང་ཕྲན་ཚེགས་ལས་སྦེད་མ་ལ་གཞོན་ནུ་འོད་སྲུང་བཙས་པའི་བྱུང་བ་ལས་སོ། །
སྐྱེས་པ་བྱེད་པ་པོ་རྣམས་ཀྱི་ཐུན་མོང་ནི། འདོད་པ་དང་ལྡན་པ་་་་་དགེ་སློང་མས་སྐྱེས་པ་ལ་རེག་པ་དང་མི་ཚངས་པར་སྤྱོད་པ་ལ་སོགས་པ་ལུས་ལས་གྱུར་པ་རྣམས་་་་་་ཕ་རོལ་པོ་དེ་ལ་འཁྲིག་པ་བསྟེན་པར་བྱ་བའི་མཐུ་ཡོད་པ་ཉིད་ཀྱི་ཕོ་ནི་ཡོངས་སུ་རྫོགས་པར་བྱེད་པ་ཉིད་ཡིན་ནོ། །
འདོད་པ་དང་ལྡན་པ་ཚིག་ལས་གྱུར་པ་་་་་་དགེ་སློང་མས་ཁྱིམ་པ་ལ་ཆོས་སྟོན་པ་དང་ཁྱིམ་པའི་རྣ་བར་གཤུབ་ཅིང་སྨྲ་བ་ལ་སོགས་པ་རྣམས་ལ་ཕ་རོལ་པོ་དེ་་་་་་ཚིག་དེ་དང་ལྡན་པའི་་་་་་དོན་གོ་བར་ནུས་པ་སྟེ། དོན་ཡོངས་སུ་ཤེས་པར་བྱ་བའི་མཐུ་ཡོད་པ་ཉིད་ཀྱི་ཕོ་ནི་་་་་་ལྟུང་བ་ཡོངས་སུ་རྫོགས་པར་བྱེད་པ་ཉིད་ཡིན་ནོ།་་་་་གཞན་དུ་ན་འོག་མའི་འོ་ཞེས་པ་འདིར་ཡང་སྦྱར་རོ། །
ཊཱི་ཀ་ལས་མཐུ་མེད་པ་ཉིད་ཀྱི་ཕོ་ནི་་་་་་ལྟུང་བ་ན་སྨད་པ་བྱེད་པ་ཉིད་ཡིན་ནོ་ཞེས་སོ། །
གཉིས་པ་ལུས་བཀན་པའི་སྤྱི་དོན་ལ་གསུམ་ལས། གླེང་གཞི་ནི་སྦོམ་དགའ་མོས་སྤོས་འཚོང་གི་ཁྱེའུ་ལ་ཆགས་པར་གྱུར་ཏེ་དུས་བཏབ་བྱས་ནས་འཁྲིག་ཐབས་སུ་ཉེ་བས་ལུས་བཀན་པ་ན་ཚུལ་ཁྲིམས་ཀྱི་ཕན་ཡོན་དྲན་ཏེ་སྤོས་འཚོང་གི་ཁྱེའུ་དེ་ལ་རྡོག་པ་རྒྱབ་ནས། བདུད་བཅོམ་མོ། །
བདུད་བཅོམ་ཞེས་ཟེར་བ་ལས་ལུས་བཀན་པའི་ཕམ་པར་བཅས་སོ། །
དགག་བྱ་ནི་འཁྲིག་པའི་འདོད་ཆགས་འཕེལ་བར་འགྱུར་བའོ། །
ངོ་ཏི་ནི་དགེ་སློང་མ་ཆགས་པར་གྱུར་པས་སྐྱེས་པ་མཚན་ཉིད་དང་ལྡན་པར་འཁྲིག་པ་བསྟེན་པའི་ཆེད་དུ་ཉེ་བར་གནས་པ་དང་ལྷན་ཅིག་ཏུ་ལུས་བཀན་པ་རྫོགས་པ་ལས་གྱུར་པའི་ལྟུང་བ་དངོས་གཞིའོ། །
ཡན་ལག་གི་དོན་ནི་ལུས་བཀན་པ་ལའོ་ཞེས་སོ། །
ཊཱི་ཀ་ལས་ལུས་བཀན་པ་ཞེས་བྱ་བ་ནི་ཉལ་བའོ་ཞེས་སོ། །
བསམ་པ་ཇི་ལྟ་བུས་ཞེ་ན་དགེ་སློང་མ་ཆགས་པར་གྱུར་པས་་་་་་ཏེ་སྤྲོད་པ་ལ་འབྱུང་བའི་འདོད་ཆགས་ཀྱི་སེམས་ཀྱིས་ཞེས་ཊཱི་ཀ་ལས་སོ། །
ལུས་བཀན་ནའོ། །
འོ་ན་དགེ་སློང་མས་སྐྱེས་པ་དང་ལུས་བཀན་པ་ཉིད་ཀྱིས་ཆགས་སེམས་དང་ལྡན་པར་གྲུབ་པ་མ་ཡིན་ནམ། ཆགས་པར་གྱུར་པས་ཞེས་སྨོས་མི་དགོས་ཞེ་ན་ཊཱི་ཀ་ལས་འཇིགས་པའི་དབང་གིས་ལུས་བཀན་པ་ཡང་སྲིད་ལ། ལན་འགའ་བསྲན་པའི་ཕྱིར་ལུས་བཀན་པ་ཡང་སྲིད་པས། དེའི་ཕྱིར་ཆགས་པར་གྱུར་པས་ཞེས་སྨོས་ཏེ། སྤྲོད་པ་ལས་བྱུང་བ་འདོད་ཆགས་ཀྱི་སེམས་ཀྱིས་སོ་ཞེས་སོ། །
འོ་ན་འཇིགས་པ་དང་བསྲན་པའི་ཕྱིར་ལུས་བཀན་ན་ཅིར་འགྱུར་ཞེ་ན་ཊཱི་ཀ་ལས་འཇིགས་པའི་དབང་གིས་་་་་་ཆོམ་རྐུན་པ་ལ་སོགས་པས་མི་མཐོང་བར་བྱ་བའི་ཕྱིར་ལུས་ཉལ་བ་སྟེ་ལུས་བཀན་པ་ལ་ནི་ལྟུང་བ་མེད་དོ། །
བསྲན་པའི་ཕྱིར་ལུས་བཀན་པ་ལ་ནི་ཉེས་བྱས་སོ་ཞེས་བཤད་དོ།་་་་་།འདི་ནི་ཊཱི་ཀ་ལས་ཁྱོད་ཁོ་མོ་ལ་ཞོན་ཕོད་ན་ཁོ་མོ་ཉལ་ལོ་ཞེས་ལུས་བཀན་པ་སྲིད་ཅེས་སོ། །
སྟེང་ན་ཞོན་པའི་ལྗིད་ཀྱིས་གནོན་པའི་སྡུག་བསྔལ་བསྲན་པའི་ཕྱིར་ཡིན་ནམ་ཅི། འོ་ན་ཟླ་སྐྱེས་པ་དེ་ཇི་ལྟ་བུའི་ཕྱིར་ལུས་བཀན་ཞེ་ན། དགེ་སློང་མ་དེ་ལ་འཁྲིག་པ་བསྟེན་པའི་ཕྱིར་ཉེ་བར་གནས་པའི་སྐྱེས་པ་ཆགས་པའི་ཕྱིར་རོ་ཞེས་གསུངས་སོ། །

འོ་ན་ཡང་སྐྱེས་པ་ཆགས་པའི་ཕྱིར་རོ་ཞེས་པའི་ཚིག་འདི་ལྷག་སྟེ། བསྟེན་པའི་ཕྱིར་ཉེ་བར་གནས་པའི་སྐྱེས་པ་ཞེས་སྨོས་པས། སྐྱེས་པ་དེ་དགེ་སློང་མ་ལ་ཆགས་པར་གྱུར་པ་དེ་མ་སྨོས་ཀྱང་གྲུབ་པའི་ཕྱིར་རོ་ཞེ་ན། ཊཱི་ཀ་ལས་འདི་ལྟར་བཤད་དེ། དགེ་སློང་མ་དེ་ཡུན་རིང་དུ་ཐོགས་ཏེ་འོང་ལ། སྐྱེས་པ་དེ་ཡུན་རིང་དུ་སྡོད་སྡོད་པས་ཆགས་སེམས་ལོག་སྟེ་སེམས་ཁྲོས་པར་གྱུར་པ་ཡང་སྲིད་ཅིང་། ཁྲོས་པ་དེ་དང་དགེ་སློང་མས་ལུས་བཀན་ཡང་ཕམ་པར་མི་འགྱུར་བས་སོ། །
དེས་ན་སྐྱེས་པ་ཆགས་པའི་ཕྱིར་ཞེས་སྨོས་སོ། །
དེས་སྤྲད་དུ་རུང་བ་ཉིད་ལའོ་ཞེས་པ་ནི། སྐྱེས་པས་བུད་མེད་བགྲོད་དུ་རུང་བ་དེ་ལྟ་བུའི་ཕྱོགས་སུ་ལུས་བཀན་ན་སྟེ། ལུང་རྣམ་འབྱེད་ལས་ཕྱིར་བཟློག་ཏུ་མེད་པའི་གནས་སུའོ་ཞེས་གསུངས་་་་་་དེའང་ཕྱིར་བཟློག་ཏུ་དཀའ་བ་ལ་དགོངས་པ་ཡིན་ཏེ། ཕྱིར་བཟློག་ཏུ་གཏན་ནས་མེད་ན་ནི། གླེང་གཞི་ལས་རྡོག་པས་བསྣུན་ཏེ་ཕྱིར་བཟློག་པར་གསུངས་པས་གནོད་དོ། །
སོ།་་་་་གཞོག་སྟེགས། འཕྱར་གཡེང་ཙབ་ཧྲལ་དང་གསུམ་གྱི་འབྲུ་སྣོན་ནི་གཞུང་གི་མཆན་ཡིག་ཏུ་གསལ་པོ་བཀོད་པས་དེར་བལྟའོ། །
གསུམ་པ་འཆབ་པའི་ཕམ་པའི་སྤྱི་དོན་ལ་གསུམ་ལས། གླེང་གཞི་ནི་དགེ་སློང་མ་མཛའ་མོ་རང་གིས་དམ་བཅས་པ་ལས་ཉམས་ཏེ་བབས་ནས་ཚོའི་དུས་བྱས་པ་ན། དེའི་ཕུ་ནུ་མོ་མཛའ་ཅན་མས་སྔོན་མཛའ་མོ་ལ་ཕམ་པ་བྱུང་བ་དེ་དྲན་ནས་ངུ་བར་བྱེད་དེ། དེ་ལ་དགེ་སློང་མ་མང་པོས་སྨྲས་པ། ཁྱོད་ཀྱིས་ནི་ཁ་ན་མ་ཐོ་བ་བཅབས་པ་ཡིན་ནོ་ཞེས་པའི་བྱུང་བ་ལས་འཆབ་པའི་ཕམ་པར་བཅས་སོ། །
དགག་བྱ་ནི་འཆབ་པའི་སྲེད་པ་འཕེལ་བ་དང་། དགེ་སློང་མ་རྣམས་ཕན་ཚུན་གཅིག་གི་ཉེས་པ་གཅིག་གིས་འཆབ་ཅིང་མཚང་གྲོགས་སུ་གྱུར་ན། བརྒྱུད་ནས་དགེ་སློང་མ་རྣམས་ཚུལ་ཁྲིམས་མི་དག་པར་འགྱུར་བའོ། །
ངོ་ཏི་ནི་དགེ་སློང་མས་དགེ་སློང་མ་གཞན་ལ་ཕམ་པ་བྱུང་བ་དེ་ངེས་པར་ཤེས་སམ་ཡིད་གཉིས་ཟ་བཞིན་དགེ་སློང་མ་མཐོལ་ཡུལ་མཚན་ཉིད་དང་ལྡན་པ་ལ་མི་བརྗོད་པར་བཅབས་ཏེ་མཚན་མོ་མཐའི་སྐད་ཅིག་འདས་པའི་ལྟུང་བ་དངོས་གཞིའོ། །
ཡན་ལག་གི་དོན་ནི་དགེ་སློང་མས་དགེ་སློང་མ་གཞན་གྱི་ཕམ་པ་འཆབ་ན་འཆབ་པའི་ཕམ་པར་འགྱུར་བའོ། །
ཊཱི་ཀ་ལས་ཉིན་མཚན་གྱི་མཐར་ནི་ཁ་ན་མ་ཐོ་བ་ཡོངས་སུ་རྫོགས་པར་འགྱུར་ཞེས་བཤད་དོ། །
གཏམ་གྱི་གཞི་ལས་སྐྱ་རེངས་ཤར་ན་ཕམ་པར་འགྱུར་རོ་ཞེས་གསུངས་ཏེ། ཕམ་པར་གྱུར་པ་ལ་ཕམ་པར་འགྱུར་རོ་ཞེས་གསུངས་པའོ། །
་་་་་ཊཱི་ཀ་ལས་མདུན་རོལ་ཏུ་ནི་ན་སྨད་དོ་ཞེས། བཞི་པ་བཟློག་པའི་ཕམ་པའི་སྤྱི་དོན་ལ་གསུམ་ལས། གླེང་གཞི་ནི་དགེ་སློང་གྲེ་སྐྱེས་འཐབ་ཀྲོལ་བྱེད་དགེ་སློང་མ་རྣམས་དང་འདྲེ་ཞིང་གནས་པ་དེ་དགེ་འདུན་གྱིས་གནས་ནས་ཕྱུང་བ་ན། དེ་ལ་དགེ་སློང་མ་རྣམས་ཀྱིས་ཕྱག་བྱ་བའི་འོས་མ་ཡིན་པའི་སྡོམ་པ་བྱས་སོ། །
དེ་ནས་དགེ་སློང་གྲེ་སྐྱེས་འདི་སྙམ་དུ། མི་གང་ཞིག་སའི་སྟེང་དུ་འགྱེལ་ནས་དེ་ཉིད་ལ་བརྟེན་ནས་ལྡང་བ་བཞིན་དུ། དགེ་འདུན་ལ་བཟོད་པ་གསོལ་བར་བྱའོ་སྙམ་དུ་བསམས་སོ། །
དེ་ལ་་་་་་དགེ་སློང་མ་བཅུ་གཉིས་སྡེ་ནི་ལུང་དགེ་སློང་མའི་རྣམ་འབྱེད་དང་མའི་སོ་སོའི་ཐར་པའི་འགྲེལ་བ་ལས། སྦོམ་དགའ་མོ་དང་གཙུག་དགའ་མོ་དང་དགའ་མོ་དང་ཉེ་དགའ་མོ་དང་རྒྱལ་དང་ཉེ་རྒྱལ་དང་། རྒྱལ་གྲོགས་མ་དང་རྒྱལ་སྐྱོང་མ་དང་བཟང་མོ་དང་ཤིན་ཏུ་བཟང་མོ་དང་མཛེས་དགའ་མོ་དང་རྒྱལ་ལྡན་མའོ། །
བཅུ་གཉིས་སྡེ་དག་གིས་སྨྲས་པ། རིགས་སྣ་ཚོགས་རུས་སྣ་ཚོགས་ནས་རབ་ཏུ་བྱུང་བ་རྣམས་ལ་བཟོད་པ་གསོལ་བར་མ་བྱེད་ཅིག བདག་ཅག་གིས་ལྷུང་བཟེད་དང་ཆོས་གོས་ལ་སོགས་པ་ཅི་དང་ཅིས་བྲེལ་བ་དེ་དང་དེས་མི་བྲེལ་བར་བསྙེན་བཀུར་བགྱིའོ་ཞེས་སྨྲས་པ་ན། དགེ་སློང་མ་བཅུ་གཉིས་སྡེ་ལ་དེ་ལྟར་མ་བྱེད་ཅིག་ཅེས་བཞམས་ཏེ་བསྒོ་བ་དང་གསོལ་བ་དང་བཞིའི་ལས་ཀྱིས་བཟློག་པར་བྱའོ། །

ཞེས་གསུངས་ཏེ། བཟློག་ཀྱང་མི་གཏོང་བ་ལས་བཟློག་པའི་ཕམ་པར་བཅས་སོ། །
དགག་བྱ་ནི་ཡུལ་དེ་ཉིད་དང་རང་རིགས་ཀྱི་དགེ་འདུན་མ་ལ་གནོད་པའོ། །
ངོ་ཏི་ནི་དགེ་སློང་གི་དགེ་འདུན་གྱིས་གནས་ནས་ཕྱུང་བའི་དགེ་སློང་དེ་ལ་དགེ་སློང་མའི་དགེ་འདུན་གྱིས་ཕྱག་བྱ་བའི་འོས་མ་ཡིན་པའི་སྡོམ་པ་བྱིན་པ་ལ་དེ་ལྟར་ངེས་པར་ཤེས་སམ་ཡིད་གཉིས་ཟ་བཞིན་དུ་དགེ་སློང་མས་ཆོས་དང་ཟང་ཟིང་གི་ལོངས་སྤྱོད་བྱེད་ཅིང་དེ་ལ་དགེ་སློང་མ་རྣམས་ཀྱིས་བཞམས་བསྒོ་དང་གསོལ་བཞིའི་ལས་ཀྱིས་བཟློག་ཀྱང་ལས་བརྗོད་པ་གསུམ་པ་དེའི་མཐའ་ལ་མི་གཏོང་པ་ལས་གྱུར་པའི་ལྟུང་བ་དངོས་གཞིའོ། །
ཡན་ལག་གི་དོན་ནི་དགེ་སློང་གནས་ནས་ཕྱུང་བ་ཞེས་སོ། །
བཟོད་པར་གསོལ་བར་ངེས་པ་དང་། དེ་ལས་བཟློག་པ་ཉིད་དོ་ཞེས་པ་ནི་གླེང་གཞིའི་དབང་གིས་མཚོན་པ་ཙམ་སྟེ་ཆོས་དང་ཟང་ཟིང་གི་ལོངས་སྤྱོད་བྱེད་ན་ཡང་ངོ་། །
་་་་་དགེ་སློང་མའི་ཕམ་པའི་སྡེའི་རྣམ་པར་བཤད་པ་རྫོགས་སོ།།  ༈  །།ད་ནི་དགེ་འདུན་ལྷག་མའི་སྡེ་འཆད་དེ། འདི་ལ་གཉིས་ཏེ། སྤྱི་དོན་དང་སོ་སོའི་དོན་ཏོ། །
དང་པོ་ལ་གཉིས་ཏེ། དགེ་སློང་ཕའི་རྣམ་འབྱེད་ཀྱིས་བརྗོད་པ་རྣམས་དགེ་སློང་མ་ལ་ཅིར་འགྱུར་དང་། དགེ་སློང་མའི་རྣམ་འབྱེད་ཀྱི་བརྗོད་པ་རྣམས་དགེ་སློང་ཕ་ལ་ཅིར་འགྱུར་རོ། །
དང་པོ་ནི་དགེ་སློང་གི་ལྷག་མ་བཅུ་གསུམ་ལས་ཐུན་མོང་བ་བདུན་དང་། ཐུན་མོང་མ་ཡིན་པ་དྲུག་སྟེ། དེའང་སྨྱན་དང་གཞི་མེད་དང་། བག་ཙམ་དང་གསུམ་ནི་མཚན་ཉིད་ཅི་འདྲ་བའི་ཐུན་མོང་ཡིན་ལ། དབྱེན་བྱེད་པ་ལ་སོགས་པ་བསྒོ་གྱུར་བཞི་ནི་མིང་ཙམ་གྱི་ཐུན་མོང་ཡིན་ནོ། །
ཐུན་མོང་མ་ཡིན་པ་དྲུག་ནི། འབྱིན་རེག་འཁྲིག་ཚིག་བསྙེན་བཀུར་ཁང་པ་ཁང་ཆེན་ནོ་ཞེས་གསུངས་ཏེ། དེའང་གཏམ་གྱི་གཞི་ལས་དགེ་སློང་མས་ཁུ་བ་ཕྱུང་ན་ལྟུང་བྱེད་དོ། །
ཞེས་གསུངས་པ་དང་། ལུང་རྣམ་འབྱེད་ལས། དགེ་སློང་མས་སྐྱེས་པ་ལ་རེག་ན་ཕམ་པར་གསུངས་ཤིང་། ཊཱི་ཀ་ལས་དགེ་སློང་མས་ཆགས་སེམས་ཀྱིས་བུད་མེད་ལ་རེག་ན་སྦོམ་པོར་གསུངས་སོ། །
ཞུ་བ་ཆེ་ཆུང་གཉིས་ཀ་ལས་དགེ་སློང་མས་སྐྱེས་པ་ལ་འཁྲིག་ཚིག་སྨྲ་ན་་་་་་འདི་ནི་ངག་གིས་གཞོགས་སྟེགས་དང་འཕྱར་གཡེང་ཙབ་ཧྲལ་བྱེད་པའི་སྦོམ་པོ་ཡིན་པས་སྦོམ་པོར་གསུངས་ཤིང་། ཞུ་བ་ཉུང་ཤོས་དང་ཞུ་འགྲེལ་ལས་དགེ་སློང་མས་བསྙེན་བཀུར་བསྔགས་ན་ཉེས་བྱས་སུ་གསུངས་སོ། །
ལུང་ཞུ་བ་ཆེ་ཤོས་ལས་དགེ་སློང་མས་ཁང་པ་ཁང་ཆེན་བརྩིགས་ན་སྦོམ་པོ་བཏགས་པ་བ་སྟེ། ལུང་ཞུ་བ་ཆུང་ཤོས་དང་ཞུ་བའི་འགྲེལ་པ་ལས་ཉེས་བྱས་སུ་བཤད་པ་དེ་ལེགས་་་་་་ལུང་ཞུ་བ་ཆེ་ཆུང་གཉིས་ཀ་ལས་དགེ་སློང་མས་སྐྱེས་པ་ལ་འཁྲིག་ཚིག་སྨྲས་ན་ཅིར་འགྱུར་སྦོམ་པོར་འགྱུར་རོ་ཞེས་གསུངས་ལ། ཞུ་བ་ཆུང་ཤོས་ལས་དགེ་སློང་མས་བསྙེན་བཀུར་བསྔགས་པ་ལ་ནི་ཉེས་བྱས་སུ་བརྗོད་དོ་ཞེས་གསུངས་ཏེ། དགེ་སློང་མ་རྣམས་ནི་ཤས་ཆེར་བསྙེན་བཀུར་བྱ་བའི་ཞིང་ཉིད་མ་ཡིན་པས། དགེ་སློང་མས་རང་ལ་བསྙེན་བཀུར་བསྔགས་པ་བརྗོད་པ་འབྱུང་རིང་བའི་ཕྱིར་ཞེས་བརྗོད་དོ། །
ལུང་ཞུ་བ་ཆེ་ཤོས་ལས་དགེ་སློང་མས་ཁང་པ་བརྩིགས་པར་བགྱིས་ན་ཅིར་འགྱུར་སྦོམ་པོར་འགྱུར་རོ། །
གཙུག་ལག་ཁང་ཆེན་པོ་ལ་དེ་བཞིན་དུ་བརྗོད་པར་བྱའོ་ཞེས་གསུངས་ཀྱང་། ལུང་ཞུ་བ་ཆུང་ཤོས་ལས་དགེ་སློང་མས་ཁང་པ་བརྩིག་ཏུ་བསྩལ་ན་ཅིར་འགྱུར། ཉེས་བྱས་སོ། །
གཙུག་གལ་ཁང་ཆེན་པོ་ལ་ཡང་དེ་བཞིན་དུ་བརྗོད་པར་བྱའོ་ཞེས་གསུངས་པ་དེ་གཙོ་བོར་གཟུང་ངོ་། །

སོ། །
དགེ་སློང་མའི་རྣམ་འབྱེད་ཀྱིས་བརྗོད་པ་རྣམ་དགེ་སློང་ཕ་ལ་ཅིར་འགྱུར་ནི། དགེ་སློང་མའི་དགེ་འདུན་ལྷག་མ་ཐུན་མོང་མ་ཡིན་པ་བཅུ་གསུམ་དངོས་སུ་གསུངས་པ་ལས། ཊཱི་ཀ་ལས་མཚན་མོ་འབྲལ་བ་དང་། ཉིན་མོ་འབྲལ་བ་དང་། ལམ་དུ་འཇུག་པ་དང་། ཆུ་བརྒལ་བ་ཞེས་བྱ་བ་གཅིག་པུ་རྒྱུ་བའི་ལྟུང་བ་བཞི་པོ་དག་ལ་ནི་དགེ་སློང་རྣམས་ལ་གཅིག་པུ་འགྲོ་བ་ལ་ཉེས་པ་མེད་དོ་ཞེས་གསུངས་སོ། །
དེ་དག་མ་གཏོགས་པ་ཅི་ཡང་རུང་བ་ལེན་པ་ནས། སྡེ་ཞིང་གནས་སུ་འཇུག་པ་ཡན་ཆད་དགེ་སློང་མའི་དགེ་འདུན་ལྷག་མ་དགུ་ནི་དགེ་སློང་རྣམས་ལ་ཉེས་བྱས་སུ་འགྱུར་རོ། །
རང་གི་རྣམ་བཤད་དང་ཊཱི་ཀ་ལས་་་་་་དགེ་སློང་གིས་ཤི་བའི་ནོར་ལེན་པ་ནི་ཆོས་གོས་ཀྱི་རིན་བསྐུར་བ་ལས་བསླང་བའི་ཆོ་ག་ལས་འདས་ན་་་་་་སྟེ་བསྐུལ་བསྡད་དྲུག་ལས་ལྷག་ན་ནི་་་་་་བསྐུར་བའི་སྤང་བའི་ལྟུང་བྱེད་དུ་འགྱུར་ཞེས་བཤད་དོ། །
འོན་ཀྱང་བླ་མ་རྣམས་ནི་དགེ་སློང་གིས་ཤི་བའི་ནོར་ལེན་པ་འདི་ལ་ཉེས་བྱས་སུ་འགྱུར་ཞེས་གསུངས་པ་དེ་ཡིད་ལ་འཚམ་མོ། །
གཉིས་པ་སོ་སོའི་དོན་ནི། དགེ་སློང་མའི་དགེ་འདུན་ལྷག་མ་ཉི་ཤུ་ལ། ཚན་པ་གཉིས་སུ་དབྱེ་སྟེ། དང་པོ་ལས་གྱུར་པ་བཅུ་གཉིས་དང་། བསྒོ་བ་ལས་གྱུར་པ་བརྒྱད་དོ། །
དང་པོ་ལས་གྱུར་པ་བཅུ་གཉིས་ནི། དགེ་སློང་དང་ཐུན་མོང་བ་གསུམ་དང་། དགེ་སློང་མའི་ཐུན་མོང་མ་ཡིན་པ་དགུའོ། །
ཐུན་མོང་བ་གསུམ་ནི་སྨྱན་བྱེད་པའོ། །
་་་་་ཚོགས་ཅན་མ་དང་ཟོང་ཉིད་དུ་གཏོང་བ་ནི་གནས་དེ་ཉིད་དུ་དང་ཡུལ་གཞན་དུ་གཏོང་བ་སྟེ་གོ་རིམ་བཞིན་ནོ་ཞེས་གསུང་ངོ་། །
ཤ་མེའོ། །
གཞི་མེད་པའོ། །
བག་ཙམ་མོ་ཞེས་པས་བསྟན་ཏེ། དེ་གསུམ་ནི་དགེ་སློང་ཕ་མ་གཉིས་ཀའི་དགེ་འདུན་ལྷག་མ་སྟེ་མཚན་ཉིད་ཅི་འདྲ་བའི་ཐུན་མོང་ཡིན་ནོ།་་་་་།འདིར་ཁ་ཅིག་ན་རེ་ཕམ་པས་ཉམས་པ་ལ་སྐུར་བ་འདེབས་པའི་ལྷག་མ་བསྐྱེད་པ་ལ་མཚན་མཐུན་པ་ནི་ཡན་ལག་ཏུ་དགོས་ཞེས་ཟེར་བ་ནི་ཉམས་པ་ལ་ཡང་ཞེས་པའི་རང་འགྲེལ་སྔར་དྲངས་ཟིན་པ་དང་འགལ་ཞིང་མཚན་གྱི་ཕྱོགས་ལས་རང་ཉིད་ནི་འདིར་ཡན་ལག་མ་ཡིན་ཞེས་གསུངས་པ་དང་འགལ་ལོ། །
འོ་ན་གཞི་མེད་བག་ཙམ་མཚན་ཉིད་སྤྱི་འདྲ་བའི་ཐུན་མོང་གི་སྐབས་སུ་ཕོ་ཉིད་ཡན་ལག་ཏུ་དགོས་པ་་་་་་ལ་་་་་་འདིར་ནི་མོ་ཉིད་དོ། །
བུད་མེད་དང་ལྷན་ཅིག་ཏུ་ཉལ་བ་ལ་སོགས་པ་མོ་ཡན་ལག་ཏུ་དགོས་པ་་་་་་དེ་ལ་ནི་འདིར་ཕོ་ཉིད་ཅེས་མིང་ཙམ་གྱི་ཐུན་མོང་གི་ཡན་ལག་བསྟན་པས་སྐབས་འཆོལ་བའི་སྐྱོན་དུ་འགྱུར་རོ་ཞེ་ན། སྤྱིར་ན་གཞི་མེད་བག་ཙམ་མཚན་ཉིད་ཅི་འདྲ་བའི་ཐུན་མོང་ཡིན་ཡང་། བྱེ་བྲག་གི་ཆ་ནས་འཆོལ་བའི་སྐྱོན་མེད་དེ། མཚན་མཐུན་ལ་སྐུར་པ་འདེབས་པའི་ལྟུང་བ་བསྐྱེད་པ་ལ་སྔར་དགེ་སློང་ཕའི་སྐབས་སུ་ཕོ་ཉིད་ལ་ནི་དགེ་སློང་མའི་སྐབས་འདིར་མོ་ཉིད་དེ་་་་་་མཚན་མཐུན་ལ་སྐུར་པ་འདེབས་པའི་ཡན་ལག་ཉིད་མཚན་མི་མཐུན་པ་ལ་སྐུར་པ་འདེབས་པའི་ལྟུང་བ་བསྐྱེད་པ་ལ། སྔར་དགེ་སློང་ཕའི་སྐབས་སུ་མོ་ཉིད་དེ་ལ་ནི་དགེ་སློང་མའི་སྐབས་འདིར་་་་་་མཚན་མི་མཐུན་ལ་སྐུར་པ་འདེབས་པའི་ཡན་ལག་ཕོ་ཉིད་དོ་ཞེས་བསྟན་པས་སོ། །
དེར་མ་ཟད་མདོ་འདི་ནི་སྤྱིར་བསྟན་པ་སྟེ། དགེ་སློང་ལ་ལྟུང་བ་རྫོགས་པར་བསྐྱེད་པ་ལ་་་་་་ཕོ་ཉིད་་་་་་ཡན་ལག་ཏུ་དགོས་པ་ལ་ནི་་་་་་སྐབས་འདིར་མོ་་་་་་ཡན་ལག་ཏུ་དགོས་པ་ཉིད་དོ་ཞེས་པ་འདི་ནི་བྱིན་འཕྲོགས་དང་སྐྱོན་སྨྲ་ལ་སོགས་པ་མཚན་མཐུན་ཡན་ལག་ཏུ་དགོས་པ་ཐམས་ཅད་ལ་སྤྱིར་བསྟན་པ་ཡིན་ལ། དགེ་སློང་ལ་ལྟུང་བ་རྫོགས་པར་བསྐྱེད་པ་ལ་་་་་་མོ་་་་་་ཡན་ལག་ཏུ་དགོས་པ་ཉིད་དེ་ལ་་་་་་སྐབས་འདིར་ནི་ཕོ་་་་་་ཡན་ལག་ཏུ་དགོས་པ་ཉིད་དོ་ཞེས་པ་འདི་ནི་དབེན་པ་འདུག་འགྲེང་ལ་སོགས་པ་མཚན་མི་མཐུན་ཡན་ལག་ཏུ་དགོས་པ་ཐམས་ཅད་ལ་སྤྱིར་བསྟན་པ་ཡིན་ནོ། །

དགེ་སློང་མའི་ཐུན་མོང་མ་ཡིན་པ་དགུ་ནི་ཅི་ཡང་རུང་བ་ལེན་པ་ལ་སོགས་དགུ་མཐར་ཆགས་སུ་བསྟན་ཏེ། དང་པོ་ཅི་ཡང་རུང་བ་ལེན་པའི་སྤྱི་དོན་ལ་གསུམ་ལས། གླེང་གཞི་ནི་སྦོམ་དགའ་མོ་དང་སྤོས་འཚོང་གི་ཁྱེའུ་གཉིས་ཀ་ཕན་ཚུན་་་་་་གཅིག་ལ་གཅིག་ཆགས་པར་འགྱུར་ཏེ། དེས་སྤོས་འཚོང་གི་ཁྱེའུ་ལས་ཅུང་་་་་་ཊཱི་ཀ་ལས་འཁྲིག་པའི་གླ་ཟད་བདག་གིར་བྱེད་པ་ལས་བཅས་སོ། །
དགག་བྱ་ནི་འཁྲིག་པའི་འདོད་ཆགས་འཕེལ་བར་འགྱུར་བའོ། །
ངོ་ཏི་ནི་དགེ་སློང་མ་ཆགས་པར་གྱུར་པས་སྐྱེས་པ་མཚན་ཉིད་དང་ལྡན་པ་ཆགས་པར་གྱུར་པ་ལས་འཁྲིག་པའི་གླ་བརྔན་ཅི་ཡང་རུང་བ་ལེན་པར་བྱེད་ཅིང་ཐོབ་བློ་སྐྱེས་པ་ལས་གྱུར་པའི་ལྟུང་བ་དངོས་གཞིའོ། །
ཡན་ལག་གི་དོན་ནི། ཅི་ཡང་རུང་བ་ཞེས་སོ། །
ཆེས་ན་སྨད་པ་ནི། ཊཱི་ཀ་་་་་་ཉེས་བྱས་སུ་བསྟན་པ་འདི་ལ་གཞུང་གི་བཤད་ཚུལ་གཉིས་སུ་ཡོད་དོ། །
ལས་དགེ་སློང་མ་ཆགས་པར་གྱུར་པས་སྐྱེས་པ་ཆགས་པར་མ་གྱུར་པ་ལས་ཅི་ཡང་རུང་བ་བདག་གིར་བྱེད་ན་་་་་་ནི་ཉེས་བྱས་སོ་ཞེས་བཤད་དེ། ལུང་དགེ་སློང་མའི་རྣམ་འབྱེད་ལས་ཀྱང་་་་་་དགེ་སློང་མ་ཆགས་པས་སྐྱེས་པ་མ་ཆགས་པ་ལས་ནི་ཉེས་བྱས་སོ་ཞེས་གསུངས་སོ། །
སྐབས་འདིར་དགེ་སློང་མའི་སོ་སོ་ཐར་པའི་འགྲེལ་བ་ལས་ནི། གཉིས་ཀ་མ་ཆགས་ལ་ཅུང་ཟད་ཅིག་བླངས་ན་ཉེས་བྱས་སོ་ཞེས་བཤད་དོ། །
དེ་ལྟར་ན། དགེ་སློང་མ་ཆགས་པར་མ་གྱུར་པས། སྐྱེས་པ་ཆགས་པར་མ་གྱུར་པ་ལས་ཅི་ཡང་རུང་བ་བདག་གིར་བྱེད་ན་་་་་་ནི་ཉེས་བྱས་སོ་ཞེས་པ་སྟེ་ཉེས་བྱས་ཕྲ་མོའོ། །
བཤད་ལུགས་དེ་གཉིས་ཀ་ལྟར་གཟུང་ངོ་།་་་་་།ཅི་ཡང་རུང་བ་ལེན་པའི་དགེ་འདུན་ལྷག་མ་འདི་ལ་བདག་གིར་བྱེད་པ་དང་སྐྱེས་པའི་ཆགས་སེམས་ཡན་ལག་ཏུ་དགོས་མོད་ཀྱང་། སྐབས་འདིའི་ཊཱི་ཀ་ལས་ཅི་ཡང་རུང་བ་བདག་གིར་བྱེད་པ་དང་སྐྱེས་པ་ཆགས་པར་གྱུར་པ་འདི་གཉིས་ནི་ཤེས་ཀྱང་རུང་དོགས་ཀྱང་རུང་ཡོད་ཀྱང་རུང་མེད་ཀྱང་རུང་སྟེ། གལ་ཏེ་དགེ་སློང་མ་ལ་ཡོད་ན་ཇི་སྐད་བསྟན་པའི་ཁ་ན་མ་ཐོ་བར་འགྱུར་ཏེ། འདིར་བསམ་པའི་ཉེས་པས་ལྟུང་བ་རྣམ་པར་བཞག་པའི་ཕྱིར་རོ་ཞེས་བཤད་པ་དང་འགལ་ཏེ། ཡོད་ཀྱང་རུང་མེད་ཀྱང་རུང་ཞེས་པ་དེ་ཇི་ལྟར་དགོངས་པ་ཡིན་ཞེ་ན། དེ་ལྟར་ཊཱི་ཀ་ལས་བཤད་པ་དེ་ནི་བདག་གིར་བྱེད་པ་དང་། སྐྱེས་པ་ལ་ཆགས་པའི་ངོ་བོ་གཉིས་ཡོད་ཀྱང་རུང་མེད་ཀྱང་རུང་ཞེས་བསྟན་པ་མ་ཡིན་གྱི། སྐྱེས་པའི་འདུ་ཤེས་གཉིས་པོ་དེ་ཡོད་པར་དགེ་སློང་མས་ཤེས་ཀྱང་རུང་དོགས་ཀྱང་རུང་ཞེས་སྦྱར་ཏེ། དེའང་སྐྱེས་པའི་འདུ་ཤེས་ཀྱིས་དགེ་སློང་མ་འདི་བདག་གིར་བྱེད་དོ་སྙམ་དུ་ཤེས་པ་དང་། དགེ་སློང་མ་འདི་བདག་ལ་ཆགས་ནས་འདུག་གོ་སྙམ་དུ་ཤེས་པའི་འདུ་ཤེས་གཉིས་ཡོད་དེ། དགེ་སློང་མའི་འདུ་ཤེས་ཀྱིས་ཤེས་ཀྱང་རུང་དོགས་ཀྱང་རུང་ཡོད་ཀྱང་རུང་མེད་ཀྱང་རུང་ཞེས་བསྟན་པའོ་ཞེས་་་་་་ཤ་མི་སྦས་ཏི་ལ་སོགས་པ་སྔོན་གྱི་འདུལ་བ་འཛིན་པ་རྣམས་གསུང་ངོ་། །
གཉིས་པ་ཅི་ཡང་རུང་བ་ལེན་དུ་འཇུག་པའི་སྤྱི་དོན་ལ་གསུམ་ལས། གླེང་གཞི་ནི་སྦོམ་དགའ་མོས་གཙུག་དགའ་མོ་ལ། ཀྱེ་ཕུ་ནུ་མོ་ཁྱོད་མ་ཆགས་པར་གྱིས་ལ་སྐྱེས་པ་ཆགས་པ་ལས་ཅུང་ཟད་ལོང་ཞིག་ཅེས་ལེན་དུ་བཅུག་པ་ལས་བཅས་སོ། །
དགག་བྱ་ནི་ཆགས་པའི་རྒྱུར་འགྱུར་བས་རང་རིགས་ལ་གནོད་པའོ། །
ངོ་ཏི་ནི་དགེ་སློང་མས་དགེ་སློང་མ་གཞན་ལ་རང་ལ་ཆགས་པ་མངོན་གྱུར་མེད་ན་སྐྱེས་པ་ཆགས་པ་ལས་བརྔན་པ་ལེན་པ་ལ་ཉེས་པ་མེད་དོ་ཞེས་ངག་གིས་གོ་བར་བྱས་པ་ལས་གྱུར་པའི་ལྟུང་བ་དངོས་གཞིའོ། །

གསུམ་པ་མཚན་མོ་འབྲལ་བ་ལ་གཉིས་ཏེ། ཐུན་མོང་གི་རྣམ་གཞག་ཞར་བྱུང་དང་བཅས་ཏེ་བསྟན་པ་དང་། སྐབས་འདི་ཉིད་ཀྱི་ལྟུང་བ་བྱེ་བྲག་ཏུ་བསྟན་པའོ། །
དང་པོ་ནི་འོག་མ་བཞི་པོ་དག་ལ་ནི་ཁྲིམས་གྲོགས་མ་མེད་པ་དེ་ཐུན་མོང་གི་ཡན་ལག་ཡིན་ནོ། །
ཁྲིམས་གྲོགས་་་་་་དགེ་སློབ་མ་སུམ་ཆ་དང་བྲལ་ཞེས་པ་ནི། ལྷག་མའི་སྦོམ་པོ་དང་དངོས་གཞི་ཁེགས་པས་་་་་་ཁྲིམས་གྲོགས་སུམ་གཉིས་ཀྱིས་གོ་ཆོད་པ་སྟེ་ཉེས་བྱས་སུ་ནི་འགྱུར་རོ། །
ཁྲིམས་གྲོགས་་་་་་དགེ་ཚུལ་མ་ནི་སུམ་ཆ་ཞེས་པ་ལྷག་མ་དངོས་གཞི་ཁེགས་ཀྱང་་་་་་ནི་ཉེས་པ་སུམ་གཉིས་མི་ཐུབ་སྟེ་སྦྱོར་བའི་དུས་ན་ཉེས་བྱས་དང་མཐར་ཐུག་ན་སྦོམ་པའོ། །
མི་འདོད་བཞིན་དུ་བྲལ་ཞེས་པ་ནི། དགེ་སློང་མའི་རྣམ་འབྱེད་ལས་ཕྱི་བཞིན་འབྲང་བའི་དགེ་སློང་མ་ཤིའམ་ཉམས་སམ་ལྟུང་བར་གྱུར་ཏམ་བྲོས་པར་གྱུར་ན་གཅིག་པུ་ལམ་དུ་འགྲོ་བ་ལ་་་་་་ལྟུང་བ་མེད་དོ་ཞེས་གསུངས་ཏེ། ཉམས་པ་དང་ལྟུང་བ་ནི་བབས་པ་དང་ཕམ་པ་བྱུང་བ་སྟེ་གོ་རིམ་བཞིན་ནོ། །
གཉིས་པ་ནི། མཚན་མོ་དབྱར་ཁང་ལས་ཞེས་སོ། །
འདིར་མཚན་མོ་འབྲལ་བའི་སྤྱི་དོན་ལ་གསུམ་ལས། གླེང་གཞི་ནི་དགེ་སློང་མ་མཛའ་མོ་རང་གི་ཉེས་པ་ཁས་བླངས་པས་བསྙིལ་བའི་ཚེ། ཁྱིམ་གྱི་སོ་ཚིས་བྱེད་ཅིང་། བུ་དང་བུ་མོ་དག་ཀྱང་སྐྱེས་སོ། །
དུས་ཕྱིས་མཛའ་མོ་གསད་ནད་ཀྱིས་ཐེབས་པ་ན། དགེ་སློང་མ་མཛའ་ཅན་མས་ན་བ་དེ་བལྟ་བའི་ཕྱིར་གཅིག་པུ་སོང་སྟེ། མཛའ་མོ་ནུབ་མོ་ཚེའི་དུས་བྱས་པ་ན། མཛའ་ཅན་མ་ལ་ཁྱིམ་བདག་དེས་ཁྱོད་ཀྱིས་ངའི་ཁྱིམ་འདི་སྐྱོངས་ཤིག མ་བཞུད་ཅིག་ཅེས་ཟེར་བ་ལ། ཁྱོད་ཀྱི་ཁྱིམ་མེས་འཚིག་པར་གྱུར་ཅིག་ཅེས་སྨྲས་ནས་སོང་ངོ་། །
དེ་ལ་དགེ་སློང་མ་རྣམས་ཀྱིས་ཁྱོད་མདང་སུམ་ཁྱིམ་དེ་ན་ཉལ་ན། འགའ་ཞིག་གིས་ཁྱོད་བརྟུལ་ཞུགས་དང་ཕྲལ་ན་ཁྱོད་ཀྱིས་ཅི་བྱར་ཡོད་ཅེས་ཟེར་བ་ལས་བཅས་སོ། །
དགག་བྱ་ནི་མི་ཚངས་པར་སྤྱོད་པའི་སྒོ་ནས་རང་གི་བསླབ་པ་ལས་འདྲལ་བའི་རྒྱུར་འགྱུར་བའོ། །
ངོ་ཏི་ནི་དགེ་སློང་མས་ཟླ་མོ་དགེ་སློང་མ་གཞན་རྣམས་གང་ན་འདུག་པའི་གནས་དེ་ལས་ཕྱི་རོལ་ཏུ་་་་་་ཁྱིམ་པ་ལ་སོགས་པ་ཡོད་ཀྱང་རུང་མེད་ཀྱང་རུང་སྟེ་ཁྲིམས་གྲོགས་ཆོས་འདི་པའི་རབ་བྱུང་མོ་གང་ཡང་མེད་པར་དགེ་སློང་མ་རང་གཅིག་པུས་མཚན་མོ་གནས་ཏེ་སྐྱ་རེངས་ཤར་བ་ལས་གྱུར་པའི་ལྟུང་བ་དངོས་གཞིའོ། །
བཞི་པ་ཉིན་མོ་འབྲལ་བའི་སྤྱི་དོན་ལ་གསུམ་ལས། གླེང་གཞི་ནི་སྦོམ་དགའ་མོས་བྲམ་ཟེ་དང་ཁྱིམ་བདག་གི་ཁྱིམ་ན་གཅིག་པུ་ཉི་མ་ནུབ་ནུབ་ཏུ་ཆོས་བཤད་ནས། དབྱར་ཁང་དུ་འོངས་ཏེ་ཁོ་མོའི་རྒྱབ་དང་རྐེད་པ་རྫིས་ཤིག་ཅེས་སྨྲས་པ་ན། འགའ་ཞིག་གིས་ཁྱོད་བརྟུལ་ཞུགས་དང་ཕྲལ་ན་ཁྱོད་ཀྱིས་ཅི་བྱར་ཡོད་ཅེས་ཟེར་བ་ལས་བཅས་སོ། །
དགག་བྱ་ནི་སྔར་དང་འདྲའོ། །
ངོ་ཏི་ནི་དགེ་སློང་མས་ཟླ་མོ་དགེ་སློང་མ་གཞན་རྣམས་གང་ན་འདུག་པའི་གནས་དེ་ལས་ཕྱི་རོལ་ཁྲིམས་གྲོགས་ཆོས་འདི་པའི་རབ་བྱུང་མོ་གང་ཡང་མེད་པར་དགེ་སློང་མ་རང་གཅིག་པུ་ཉིན་མོ་གནས་ཏེ་ཉི་མ་ནུབ་པའི་མཐའི་སྐད་ཅིག་འདས་པ་ལས་གྱུར་པའི་ལྟུང་བ་དངོས་གཞིའོ། །
ལྔ་པ་གཅིག་པུ་ལམ་དུ་འགྲོ་བའི་སྤྱི་དོན་ལ་གསུམ་ལས། གླེང་གཞི་ནི་སྦོམ་དགའ་མོ་གཅིག་པུ་ལམ་པོ་ཆེ་དང་བཞི་མདོ་དག་ཏུ་འདུག་ནས་གྲོང་ཁྱེར་ཆེན་པོ་དྲུག་གི་ལམ་དུ་སོང་སྟེ་ཉི་མ་ནུབ་པ་ན། དབྱར་ཁང་དུ་འོངས་ནས་མའི་སོ་ཐར་འགྲེལ་བ་ལས་ངལ་ཆད་དེ་་་་་་བདག་གི་རྒྱབ་རྫིས་ཤིག་རྐེད་པ་རྫིས་ཤིག་ཅེས་གཞོན་རབས་དག་ལ་སྨྲས་པ་ན། འགའ་ཞིག་གིས་ཁྱོད་བརྟུལ་ཞུགས་དང་ཕྲལ་ན་ཁྱོད་ཀྱིས་ཅི་བྱར་ཡོད་ཅེས་ཟེར་བ་ལས་བཅས་སོ། །

དགག་བྱ་ནི་སྔར་དང་འདྲའོ། །
ངོ་ཏི་ནི་དགེ་སློང་མས་ལམ་དེ་ན་ཁྱིམ་པ་ལ་སོགས་པ་ཡོད་ཀྱང་རུང་མེད་ཀྱང་རུང་་་་་་ཁྲིམས་གྲོགས་ཆོས་འདི་པའི་རབ་བྱུང་མོ་གང་ཡང་མེད་པར་ས་ལ་བརྟེན་པའི་ལམ་རྒྱང་གྲགས་ཀྱི་མཐའ་ཡན་ཆད་དུ་ཕྱིན་པ་ལས་གྱུར་པའི་ལྟུང་བ་དངོས་གཞིའོ། །
དྲུག་པ་གཅིག་པུ་ཆུ་ལ་བརྒལ་བའི་སྤྱི་དོན་ལ་གསུམ་ལས། གླེང་གཞི་ནི་དགེ་སློང་མ་མང་པོ་ཆུ་བོའི་ཕ་རོལ་ཏུ་འགྲོ་བར་འདོད་པ་ན། ཕ་རོལ་གྱི་འགྲམ་ན་གྲུ་ཕུར་བ་བཏབས་ཏེ་འདུག་པ་དེ་བླང་བའི་ཕྱིར་སྔོན་མཉན་པ་མོ་བྱེད་བྱེད་པ་དགེ་སློང་མ་ནག་མོས་རྐྱལ་བྱས་པས་ཆུའི་དབུས་སུ་གཏིང་དུ་བྱིང་ལ་ཐུག་པར་གྱུར་ནས། ངལ་ཆད་དེ་ཆུ་འགྲམ་དུ་ཕྱིན་ཏེ། ཉི་མ་ནུབ་པ་དང་དབྱར་ཁང་དུ་འོངས་པ་ན། དགེ་སློང་མ་རྣམས་ཀྱིས་སྨྲས་པ། འགའ་ཞིག་གིས་ཁྱོད་བརྟུལ་ཞུགས་དང་ཕྲལ་ན་ཁྱོད་ཀྱིས་ཅི་བྱར་ཡོད་ཅེས་ཟེར་བ་ལས་བཅས་སོ། །
དགག་བྱ་ནི་ལུས་སྲོག་ལ་གནོད་པ་དང་མི་ཚངས་པར་སྤྱོད་པའི་སྒོ་ནས་རང་གི་བསླབ་པ་ལས་འདྲལ་བའི་རྒྱུར་འགྱུར་བའོ། །
ངོ་ཏི་ནི་དགེ་སློང་མས་ཁྲིམས་གྲོགས་ཆོས་འདི་པའི་རབ་བྱུང་མ་གང་ཡང་མེད་པར་བརྒལ་བས་མི་ཐར་པའི་ཆུ་ལ་གྲུ་ལ་སོགས་པས་འགྲོ་ན་ཕ་རོལ་ཏུ་ཕྱིན་པར་མ་གྱུར་ཀྱང་གྲུ་ཚུགས་ལས་འདས་པར་ཕྱིན་པ་དང་ལག་རྐྱལ་དག་གིས་འགྲོ་ན་ཕ་རོལ་ཏུ་ཕྱིན་པ་ལས་གྱུར་པའི་ལྟུང་བ་དངོས་གཞིའོ། །
ཡན་ལག་གི་དོན་ནི། གྲུ་ལ་སོགས་པ་མེད་ན་་་་་་བརྒལ་བས་མི་ཐར་པའི་ཆུ་ཀླུང་གི་ཕ་རོལ་ཏུ་་་་་་ཊཱི་ཀ་ལས་དགེ་སློང་མས་ཁྲིམས་ཟླ་དགེ་སློང་མ་གཞན་མེད་པར་གྲུ་ལ་སོགས་པས་བརྒལ་བ་ལའོ། །
ཊཱི་ཀ་ལས་འདིར་ཕ་རོལ་ཏུ་ཞེས་སྨོས་པ་ནི་དཔེ་་་་་འམ་མཚོན་བྱེད་ཙམ་དུ་ཟད་དེ་་་་་་ཕ་རོལ་ཏུ་མ་ཕྱིན་ཀྱང་གྲུ་ལ་སོགས་པས་རྒྱུན་ཕྱོགས་སམ་རྒྱུན་ལས་བཟློག་ཕྱོགས་སུ་འགྲོ་ན་གྲུ་ཚུགས་ཙམ་ལས་འདས་ན་ཁ་ན་མ་ཐོ་བ་ཡོངས་སུ་རྫོགས་པར་འགྱུར་རོ་ཞེས་་་་་་ཆུ་བོ་ཁ་ཞེང་ཤིན་ཏུ་ཆེ་བ་ལ་ནི་ཐད་ཀར་འགྲོ་ནའང་གྲུ་ཚུགས་ཙམ་ལས་འདས་ན་དངོས་གཞིར་འགྱུར་གྱི། ཕ་རོལ་ཏུ་ཕྱིན་པ་ལ་ནི་མི་ལྟོས་ཏེ། ཆུ་བོ་ཁ་ཞེང་ཆུང་ངུ་ལག་རྐྱལ་གྱིས་ཆོད་པར་ནུས་པ་ལ་ལག་རྐྱལ་གྱིས་ཕ་རོལ་ཏུ་ཕྱིན་ནས་སོ་ཞེས་དམིགས་ཀྱིས་བཀར་བའི་ཕྱིར་རོ། །
སོ། །
ཡུར་ཕྲན་ནི་མཆོངས་པས་བརྒལ་བར་ནུས་པ་སྟེ་ཞེས་ཊཱི་ཀ་ལས་བཤད་དོ། །
བདུན་པ་རབ་ཏུ་འབྱིན་པའི་དགེ་འདུན་ལྷག་མ་ནི་རབ་ཏུ་འབྱིན་པ་ལའོ་ཞེས་སོ། །
འདིའི་སྤྱི་དོན་ལ་གསུམ་ལས། གླེང་གཞི་ནི་རྒྱལ་པོ་གསལ་རྒྱལ་གྱི་དམག་མི་རྣམས་རི་བྲག་པ་དང་འཐབ་པའི་ཕྱིར་དམག་ལ་འགྲོ་བ་ན་ཁྲིམས་སུ་བཅས་པ། བདག་ཅག་དམག་ལ་སོང་བ་ན། །
བདག་ཅག་གིས་ཆུང་མས་སྐྱེས་པ་གཞན་དང་ལྷན་ཅིག་མི་རིགས་པ་བྱས་ན་དེའི་མགོ་བཅད་ནས་དོར་བར་བྱའོ་ཞེས་སོ། །
དེ་ནས་དམག་དཔོན་གྱི་བུ་མོ་སྡེ་ཅན་མ་ཞེས་བྱ་བས་ཁྲིམས་དང་འགལ་བར་བྱས་པ་ན། དེ་དམག་མི་རྣམས་ཀྱིས་དམག་དཔོན་ལ་སྨྲས་ནས། དམག་དཔོན་གྱིས་འདི་སྙམ་དུ་བདག་གིས་ཁྲིམས་བཅས་ལ། བདག་གིས་དྲལ་དུ་ག་ལ་རུང་སྙམ་ནས་དམག་དཔོན་གྱིས་སྡེ་ཅན་མ་ཡོངས་སུ་བཏང་ནས། དམག་མི་རྣམས་ལ་སོད་ཅིག་ཅེས་བཀའ་བསྒོའོ། །
སྡེ་ཅན་མ་འཇིགས་ཤིང་སྐྲག་སྟེ་ངུ་བར་བྱེད་པ་ན། དགེ་སློང་མ་འཕྱར་མོས་རབ་ཏུ་ཕྱུང་བ་ལས་བཅས་སོ། །
དགག་བྱ་ནི་མི་རིགས་པ་རབ་ཏུ་བྱུང་བས་བསྟན་པ་ལ་རྨ་འབྱིན་པའི་རྒྱུར་འགྱུར་བའོ། །
ངོ་ཏི་ནི་མཁན་མོས་་་་་་བུད་མེད་དེ་གསད་པའི་ཕྱིར་དམག་མི་ཚོགས་པ་རྣམས་ཡིད་མཐུན་པ་བུད་མེད་དེའི་བདག་པོས་ཡོངས་སུ་བཏང་བ། རྒྱལ་པོས་རྗེས་སུ་གནང་བ་དེ་བུད་མེད་སྐྱོན་གསུམ་ལྡན་རབ་ཏུ་འབྱིན་པའམ་སྡོམ་པ་སྦྱིན་པའི་བྱ་བ་རྫོགས་པ་ལས་གྱུར་པའི་ལྟུང་བ་དངོས་གཞིའོ། །

ཡན་ལག་གི་དོན་ནི། རབ་ཏུ་འབྱིན་པ་ལའོ་ཞེས་པས་སོ། །
སྐབས་འདི་ཉིད་ཀྱི་ལུང་དགེ་སློང་མའི་རྣམ་འབྱེད་ལས་ཆོས་འདུལ་བ་འདི་ལ་རབ་ཏུ་འབྱིན་ཞིང་གསོལ་བ་དང་བཞིའི་ལས་ཀྱིས་བསྙེན་པར་རྫོགས་པར་བྱེད་ནའོ་ཞེས་གསུངས་སོ། །
ཊཱི་ཀ་ལས་་་་་་རབ་བྱུང་བར་མའི་དགེ་བ་མ་སྦྱིན་པར་གལ་ཏེ་དང་པོ་ཁོ་ནར་དགེ་ཚུལ་མ་ལ་སོགས་པའི་དངོས་པོ་ཁོ་ནར་བྱེད་ན་ཡང་ཁ་ན་མ་ཐོ་བ་ཡོངས་སུ་རྫོགས་པར་འགྱུར་རོ་ཞེས་སོ། །
བརྒྱད་པ་ཤི་བའི་ནོར་ལེན་པའི་སྤྱི་དོན་ལ་གསུམ་ལས། གླེང་གཞི་ནི་ཁྱིམ་བདག་གཅིག་གསད་ནད་ཀྱིས་ཐེབས་ནས་དགེ་སྦྱོང་དང་བྲམ་ཟེ་དང་བཀྲེན་པ་རྣམས་ལ་སྦྱིན་པ་སྦྱིན་པར་བྱེད་དོ། །
དེ་སྦོམ་དགའ་མོས་ཐོས་ནས། དེའི་དྲུང་དུ་སོང་སྟེ། ཆོས་བཤད་པ་བྱས་ནས་བསླངས་པ་དང་། དེས་དེ་ལ་བུ་ལོན་ཆགས་རྒྱ་བྱིན་ནས། དགེ་སློང་མས་ཕྱག་རྒྱའི་བུ་ལོན་དེད་པ་གཞན་དག་འཕྱ་བར་བྱེད་པ་ལས་བཅས་སོ། །
དགག་བྱ་ནི་བུད་མེད་སྐྱེས་པའི་ཆོས་ལྟར་བྱེད་པ་ཧ་ཅང་ཐལ་བའི་ཕྱིར་མི་རིགས་པས་མ་དད་པར་འགྱུར་བ་དང་། རང་འདོད་ཆེ་བའོ། །
ངོ་ཏི་ནི་དགེ་སློང་མས་རིགས་བརྒྱུད་ཙམ་ཡང་མ་ལུས་པར་གྱུར་པའི་ཤི་བའི་ནོར་ཁྲུ་གང་ཡན་ཆད་རི་བའི་དངོས་པོ་ལེན་ཅིང་བརྡ་འཕྲོད་པ་ལས་གྱུར་པའི་ལྟུང་བ་དངོས་གཞིའོ། །
ཡན་ལག་གི་དོན་ནི། ཤི་བའི་ནོར་ཞེས་པ་ཊཱི་ཀ་ལས་ཤི་བ་དེའི་རིགས་བརྒྱུད་མེད་ཅིང་བུ་ཚ་འགའ་ཡང་མ་ལུས་པའི་འོ་ཞེས་སོ། །
རིགས་བརྒྱུད་ཡོད་པ་ལ་སྦོམ་པོའོ། །
གཞན་ལན་དུ་བཅུག་ནའང་སྦོམ་པོའོ་ཞེས་ཀྱང་ཊཱི་ཀ་ལས་སོ། །
ལེན་པ་ཞེས་པ་ནི་ཊཱི་ཀ་ལས་ཤི་བའི་བུ་ལོན་དེད་པ་ལས་ཏེ། དེད་པའི་དུས་ཁོ་ནར་ཁ་ན་མ་ཐོ་བ་འདིར་འགྱུར་གྱི། ཐོབ་པའི་དུས་འབའ་ཞིག་ཏུ་མ་ཟད་དོ་ཞེས་སོ། །
དགེ་འདུན་གྱི་ལ་ནི་ལྟུང་བ་མེད་པ་དེ་ཡང་གལ་ཏེ་ཚེགས་ཆུང་ངུས་ཐོབ་ན་སྟེ། བསྐུལ་བསྡད་དྲུག་ཚུན་ཆད་ཀྱིས་ཐོབ་ནའོ། །
དགེ་འདུན་དབང་བ་སྟེ་དེའང་ཊཱི་ཀ་ལས་གལ་ཏེ་ཚོགས་དང་བཅས་ཤིང་་་་་་སྟེ་བསྐུལ་བསྡད་དྲུག་ཡན་ཆད་ཀྱིས་ལེན་ན་དགེ་འདུན་གྱི་ཁོངས་སུ་རང་ཡང་གཏོགས་པས་རང་གི་དོན་དང་བཅས་པ་ཉིད་དུ་ལེན་ན་ནི་དགེ་འདུན་ལྷག་མའོ། །
གཞན་་་་་་གཞན་གྱི་དོན་ལགས་པ་དེ་གྱི་དོན་ཉིད་ཙམ་དུ་ཟད་ཀྱི་རང་གི་སྐལ་བའི་ཆ་དང་འབྲེལ་བའི་བསམ་པ་མེད་པ་ལ་ནི་སྦོམ་པོའོ་ཞེས་སོ། །
དགུ་པ་བཟོད་པ་གསོལ་དུ་འཇུག་པ་ནི་མཚམས་ཀྱི་ཕྱི་རོལ་ཏུ་ཞེས་སོ། །
འདིའི་སྤྱི་དོན་ལ་གསུམ་ལས། གླེང་གཞི་ནི་དགེ་སློང་མ་འདུན་མ་ཞེས་བྱ་བ་འཐབ་མོ་མང་པོ་བྱེད་པ་དེའི་བུ་མོ་དགེ་སློང་མ་འདུན་པ་མོས་གཏམ་ཐོས་སོ་ཅོག་མི་ལ་ཟློས་པར་བྱེད་དོ། །
དེའི་རྒྱུས་རྩོད་པ་འཕེལ་བར་གྱུར་ནས། འདུན་མ་བསོད་སྙོམས་ལ་སོང་བའི་འོག་ཏུ་དགེ་འདུན་མ་རྣམས་ཀྱིས་འདུན་པ་མོ་གནས་ནས་དབྱུང་བའི་ལས་བྱས་པ་ན། འདུན་པ་མོ་ངུ་ཞིང་ང་གནས་ནས་ཕྱུང་ངོ་ཞེས་མ་ལ་སྨྲས་པ་དང་། འདུན་མས་དེ་མཚམས་ཀྱི་ཕྱི་རོལ་ཏུ་ཁྲིད་དེ་བཟོད་པ་གསོལ་དུ་བཅུག་པ་ལས་བཅས་སོ། །
དགག་བྱ་ནི་དགེ་འདུན་གྱི་དབྱེན་དང་རིགས་མཐུན་པས་རང་རིགས་ལ་གནོད་པའོ། །
ངོ་ཏི་ནི་དགེ་སློང་མ་མཚན་ཉིད་དང་ལྡན་པ་ནན་ཏུར་བྱས་པ་དང་འབྲེལ་བ་ལ་ཆད་པ་གཅོད་བྱེད་ཀྱི་དགེ་འདུན་མ་རྣམས་མ་ཚོགས་པའམ་ཆད་པ་གཅོད་བྱེད་ཀྱི་གང་ཟག་མ་ཚོགས་པར་དགེ་སློང་མས་མཚམས་ཀྱི་ཕྱི་རོལ་ལམ་མཚམས་ནང་དུ་བཟོད་པ་བླངས་པ་ལས་གྱུར་པའི་ལྟུང་བ་དངོས་གཞིའོ། །
ཡན་ལག་གི་དོན་ནི་མཚམས་ཀྱི་ཕྱི་རོལ་ཏུ་ཞེས་པ་ནི། གླེང་གཞིའི་དབང་གིས་མཚོན་པ་སྟེ། ཊཱི་ཀ་ལས་མཚམས་ཀྱི་ནང་དུ་བཟོད་པ་གསོལ་དུ་འཇུག་པ་ལ་ཡང་ལྟུང་བ་འདི་འབྱུང་སྟེ་འདི་་་་་་ནི་སྡིག་ཤིན་ཏུ་ཆེ་བར་སྣང་སྟེ་དགེ་འདུན་གྱི་དབྱེན་དང་རིགས་མཐུན་པ་ཡིན་པའི་ཕྱིར་རོ་ཞེས་སོ། །

དགེ་སློང་མའི་སོ་སོ་ཐར་པ་དང་མའི་རྣམ་འབྱེད་ལས་གནས་ནས་དབྱུང་བའི་ལས་ཞེས་གསུངས་ཀྱང་། དེ་ནི་གླེང་གཞིའི་དབང་གིས་མཚོན་པ་སྟེ། ཊཱིཀ་ལས་དེ་ནི་ཆད་པའི་ལས་དག་གི་དཔེ་ཙམ་དུ་ཟད་པས་དེས་ན་དེ་ཉིད་མདོར་མ་བྲིས་སོ་ཞེས་སོ། །
ད་ནི་བསྒོ་བ་ལས་གྱུར་པའི་དགེ་འདུན་ལྷག་མ་བརྒྱད་འཆད་དོ། །
འདི་ལ་བཞི་ཚན་གཉིས་ཏེ། དགེ་སློང་མའི་ཐུན་མོང་མ་ཡིན་པའི་བསྒོ་གྱུར་བཞི་དང་། དགེ་སློང་དང་ཐུན་མོང་བའི་བསྒོ་གྱུར་བཞིའོ། །
བཞི་ཚན་དང་པོ་ལ་ལྟུང་བ་བཞི་ལས། དང་པོ་ནི་དཀོན་མཆོག་གཏོང་བའོ། །
འདིའི་སྤྱི་དོན་ལ་གསུམ་ལས། གླེང་གཞི་ནི་སྔོན་མུ་སྟེགས་ཅན་ལས་གྱུར་པ་དགེ་སློང་མ་ནག་མོ་དགེ་སློང་མ་རྣམས་དང་འཐབ་པ་ན་ཁྲོས་ནས་ཤཱཀྱ་བུའི་དགེ་སྦྱོང་འདི་དག་ཁོ་ན་ཚུལ་ཁྲིམས་དང་ལྡན་ཞིང་ཡོན་ཏན་དང་ལྡན་པ་མ་ཡིན་གྱི་ཚུལ་ཁྲིམས་དང་ཡོན་ཏན་དང་ལྡན་པའི་དགེ་སྦྱོང་གཞན་ཡང་ཡོད་པས། དེ་དག་གི་དྲུང་དུ་ཚངས་པར་སྤྱོད་པ་སྤྱད་ཀྱིས། སངས་རྒྱས་གཏོང་ངོ་། །
ཆོས་དང་དགེ་འདུན་གཏོང་ངོ་ཞེས་ཟེར་བ་ན། དགེ་སློང་མ་ནག་མོ་ལ་བཞམས་ཏེ་བསྒོ་བ་དང་གསོལ་བ་དང་བཞིའི་ལས་ཀྱིས་བཟློག་པར་བྱའོ་ཞེས་གསུངས་ཏེ། བཟློག་ཀྱང་མི་གཏོང་བ་ལས་དཀོན་མཆོག་གཏོང་བའི་དགེ་འདུན་ལྷག་མར་བཅས་སོ། །
དགག་བྱ་ནི་ཐར་པ་མྱ་ངན་ལས་འདས་པའི་ལམ་དུ་འཇུག་པའི་སྡོམ་པའི་རྟེན་ཉམས་པར་བྱེད་པའོ། །
ངོ་ཏི་ནི་དགེ་སློང་མས་དཀོན་མཆོག་གཏོང་བར་བྱེད་ཅིང་དེ་ལ་དགེ་སློང་མ་རྣམས་ཀྱིས་བཞམས་བསྒོ་དང་གསོལ་བཞིའི་ལས་ཀྱིས་བཟློག་ཀྱང་ལས་བརྗོད་པ་གསུམ་པ་དེའི་མཐའ་ལ་མི་གཏོང་བ་ལས་གྱུར་པའི་ལྟུང་བ་དངོས་གཞིའོ། །
གཉིས་པ་འཐབ་ཀྲོལ་བྱེད་པའི་སྤྱི་དོན་ལ་གསུམ་ལས། གླེང་གཞི་ནི་སྦོམ་དགའ་མོས་དགེ་སློང་མ་གཞན་རྣམས་དང་འཐབ་པར་བྱེད་པ་ན། འཐབ་མོ་མ་བྱེད་ཅིག་ཅེས་དེ་ལ་དགེ་སློང་མ་རྣམས་ཀྱིས་བསྒོ་བ་ན། སྦོམ་དགའ་མོ་ཁྲོས་ནས་ཁྱེད་ཅག་ཁོ་མོ་ལ་རྒོལ་བར་བྱེད་ལ། གཞན་ལ་ནི་མི་བྱེད་པས། དགེ་སློང་མ་ཁྱེད་ཅག་ནི་འདུན་པས་འགྲོ་བའོ། །
ཞེ་སྡང་གིས་འགྲོ་བའོ་ཞེས་ཟེར་བ་ན། དེ་ལ་བཞམས་ཏེ་བསྒོ་བ་དང་གསོལ་བ་དང་བཞིའི་ལས་ཀྱིས་བཟློག་པར་བྱའོ་ཞེས་གསུངས་ཏེ། བཟློག་ཀྱང་མི་གཏོང་བ་ལས་འཐབ་ཀྲོལ་བྱེད་པའི་དགེ་འདུན་ལྷག་མར་བཅས་སོ། །
དགག་བྱ་ནི་རང་རིགས་ཀྱི་དགེ་འདུན་མའི་སེམས་བདེ་བ་ལ་གནོད་པའོ། །
ངོ་ཏི་ནི་དགེ་སློང་མས་འཐབ་ཀྲོལ་བྱས་པ་ལ་དེ་ལྟར་མ་བྱེད་ཅིག་ཅེས་དགེ་སློང་མ་རྣམས་ཀྱིས་བསྒོ་བ་ན་ཁྱེད་ཅག་འདུན་པ་ལ་སོགས་པས་འགྲོ་བའོ་ཞེས་དགེ་འདུན་མ་ལ་སྐུར་པ་འདེབས་པར་བྱེད་ཅིང་དེ་ལ་དགེ་སློང་མ་རྣམས་ཀྱིས་་་་་་ཁྱོད་དགེ་འདུན་མ་རྣམས་ལ་སྐུར་པ་འདེབས་པར་མ་བྱེད་ཅིག་ཅེས་བཞམས་བསྒོ་དང་གསོལ་བཞིའི་ལས་ཀྱིས་བཟློག་ཀྱང་ལས་བརྗོད་པ་གསུམ་པ་དེའི་མཐའ་ལ་་་་་་སྐུར་པ་འདེབས་པ་དེ་མི་གཏོང་བ་ལས་གྱུར་པའི་ལྟུང་བ་དངོས་གཞིའོ། །
གསུམ་པ་སྡེ་ཞིང་གནས་པ་འདིའི་སྤྱི་དོན་ལ་གསུམ་ལས། གླེང་གཞི་ནི་དགེ་སློང་མ་འཆི་ལྟས་དང་ཉེ་བའི་འཆི་ལྟས་གཉིས་འདྲེ་བས་གནས་པར་བྱེད་དེ། རྒོད་པ་དང་རྩེ་བ་དང་ལུས་ཀྱི་ཙབ་ཧྲལ་བྱེད་པ་ན། དེ་དག་ལ་བཞམས་ཏེ་བསྒོ་བ་དང་གསོལ་བཞིའི་ལས་ཀྱིས་བཟློག་པར་བྱའོ་ཞེས་གསུངས་ཏེ། བཟློག་ཀྱང་མི་གཏོང་བ་ལས་སྡེ་ཞིང་གནས་པའི་དགེ་འདུན་ལྷག་མར་བཅས་སོ། །
དགག་བྱ་ནི་ཆགས་པ་དང་རྒོད་བག་འཕེལ་བའོ། །
ངོ་ཏི་ནི་དགེ་སློང་མས་དགེ་སློང་མ་ལ་སོགས་པ་བུད་མེད་དང་ལྷན་ཅིག་གཞོག་སྟེགས་དང་འཕྱར་གཡེང་དང་ཙབ་ཧྲལ་་་་་་ལུང་དགེ་སློང་མའི་རྣམ་འབྱེད་ལས་གད་མོ་བྲོར་རུང་བ་བྱེད་པ་ན། དེ་ལ་དགེ་སློང་མ་རྣམས་ཀྱིས་བཞམས་བསྒོ་དང་གསོལ་བཞིའི་ལས་ཀྱིས་བཟློག་ཀྱང་། ལས་བརྗོད་པ་གསུམ་པ་དེའི་མཐའ་ལ་མི་གཏོང་བ་ལས་གྱུར་པའི་ལྟུང་བ་དངོས་གཞིའོ། །

ཡན་ལག་གི་དོན་ནི། སྡེ་ཞིང་གནས་པ་སྟེ་རྩེ་ཞིང་གནས་པ་ལའོ། །
སུ་དང་སྡེ་ཞིང་གནས་པ་ལ་ཞེ་ན། དགེ་སློང་མ་དང་ངོ་ཞེས་སོ། །
་་་་་ཊཱི་ཀ་ལས་གཞོག་སྟེགས་ཀྱི་རྒྱུར་གྱུར་པ་ནི་མཐོ་འཚམས་པའོ། །
འཕྱར་གཡེང་གི་རྒྱུར་གྱུར་པ་ནི་ཀུན་ཏུ་རྩེ་བའོ། །
ཙབ་ཧྲལ་གྱི་རྒྱུར་གྱུར་པ་ནི་ཀུན་ཏུ་ཀུ་ཅོ་འདོན་པའོ་ཞེས་བཤད་དོ། །
སྐབས་འདིར་ཊཱི་ཀ་ལས་ཆུང་ངུ་དང་འབྲིང་དང་ཆེན་པོའི་བྱེ་བྲག་གིས་ལྟུང་བ་གཞན་དུ་འགྱུར་རོ་ཞེས་པ་ནི་ཡུལ་སྐྱེས་པ་དང་བུད་མེད་ཀྱི་བྱེ་བྲག་གིས་ལྟུང་བ་ཆེ་ཆུང་ཐ་དད་པ་གཞན་དུ་འགྱུར་ཞེས་པས་སོ་གསུང་ངོ་། །
རང་གི་རྣམ་བཤད་དང་ཊཱི་ཀ་ལས་གླེང་གཞིའི་དབང་གིས་དགེ་སློང་མ་དང་ཞེས་གསུངས་པར་ཟད་ཀྱི། ཁྱིམ་བུ་མོ་དང་མུ་སྟེགས་ཅན་མོ་དང་དགེ་ཚུལ་མ་དང་དགེ་སློབ་མ་དང་ལྷན་ཅིག་སྡེ་ཞིང་གནས་པ་ནི་ཤིན་ཏུ་སྡིག་ཆེ་བའི་ཕྱིར་དེ་ལ་ཡང་ཁ་ན་མ་ཐོ་བ་ཡོངས་སུ་རྫོགས་པར་འགྱུར་རོ་ཞེས་བཤད་དོ། །
དགེ་སློང་མའི་སོ་སོ་ཐར་པ་ལས་ཀྱང་། དགེ་སློང་མ་གང་བུད་མེད་དང་སྡེ་ཞིང་གནས་པར་བྱེད་ན་ཞེས་བུད་མེད་སྤྱི་ཚིག་ཏུ་གསུངས་ལ། མདོ་རྩ་བ་ཉིད་ཀྱིས་ཀྱང་བུད་མེད་དང་བསྟན་པའི་དགེ་འདུན་ལྷག་མའོ་ཞེས་བུད་མེད་སྤྱི་ཚིག་ཏུ་གསུངས་སོ། །
ཊཱི་ཀ་ལས་དགེ་སློང་མས་སྐྱེས་པ་དང་ལྷན་ཅིག་སྡེ་ཞིང་གནས་པ་ལ་ནི་ཕམ་པར་འགྱུར་བའི་སྦྱོར་བར་རིག་པར་བྱའོ་ཞེས་པ་ནི་དགེ་སློང་མས་སྐྱེ་པ་དང་ལྷན་ཅིག་ཕམ་པ་དང་པོའི་ཚུལ་དུ་རྣམ་འགྱུར་བྱེད་ཅིང་རྩེ་ཞིང་གནས་ནའོ། །
དགེ་སློང་མས་དགེ་སློང་མ་དང་སྡེ་ཞིང་གནས་པ་འདི་ལ་ཡང་གལ་ཏེ་ཕམ་པ་དང་པོའི་ཚུལ་དུ་རྣམ་འགྱུར་བྱེད་ཅིང་རྩེ་ཞིང་གནས་ན་ནི། སྐབས་འདི་ཉིད་ཀྱི་ཊཱི་ཀ་ལས་དགེ་སློང་མས་དགེ་སློང་མའི་ཕྱིར་ལུས་བཀན་པ་ནི་སྦོམ་པོའོ། །
དེའི་ཕྱིར་མལ་ཤོམ་དུ་འཇུག་པ་ལ་སོགས་པ་བྱེད་པ་ནི་ཉེས་བྱས་སོ་ཞེས་སོ། །
བཞི་པ་སྡེ་ཞིང་གནས་སུ་འཇུག་པ་འདིའི་སྤྱི་དོན་ལ་གསུམ་ལས། གླེང་གཞི་ནི་དགེ་སློང་མ་འཆི་ལྟས་དང་ཉེ་བའི་འཆི་ལྟས་གཉིས་ཐ་དད་དུ་གནས་པའི་ཚེ་ན། སྦོམ་དགའ་མོས་སྨྲས་པ། ཁྱེད་གཉིས་ཅིའི་ཕྱིར་ཐ་དད་དུ་གནས། ཁྱེད་ཅག་འདྲེ་ཞིང་གནས་པར་གྱིས་ཤིག བཅོམ་ལྡན་འདས་ཀྱིས་འབེལ་བའི་གཏམ་གྱིས་ཤེས་རབ་འཕེལ་བར་མ་གསུངས་སམ་ཞེས་ཟེར་བ་ན། སྦོམ་དགའ་མོ་ལ་བཞམས་ཏེ་བསྒོ་བ་དང་གསོལ་བཞིའི་ལས་ཀྱིས་བཟློག་པར་བྱའོ་ཞེས་གསུངས་ཏེ། བཟློག་ཀྱང་མི་གཏོང་བ་ལས་སྡེ་ཞིང་གནས་སུ་འཇུག་པའི་དགེ་འདུན་ལྷག་མར་བཅས་སོ། །
དགག་བྱ་ནི་རང་རིགས་ལ་གནོད་པར་འགྱུར་བའོ། །
ངོ་ཏི་ནི་དགེ་སློང་མས་དགེ་སློང་ས་གཞན་ལ་འདྲེ་ཞིང་གནས་པར་གྱིས་ཤིག་ཅེས་ངག་གི་རིག་བྱེད་གྱིས་བསྒོ་བར་བྱེད་ཅིང་དེ་ལ་དགེ་སློང་མ་རྣམས་ཀྱིས་་་་་་ཁྱོད་སྡེ་ཞིང་གནས་སུ་འཇུག་པར་མ་བྱེད་ཅིག་ཅེས་བཞམས་བསྒོ་དང་གསོལ་བཞིའི་ལས་ཀྱིས་བཟློག་ཀྱང་ལས་བརྗོད་པ་གསུམ་པ་དེའི་མཐའ་ལ་མི་གཏོང་བ་ལས་གྱུར་པའི་ལྟུང་བ་དངོས་གཞིའོ། །
ཡན་ལག་གི་དོན་ནི་སྡེ་བ་དེ་ཞེས་སོ། །
ད་ནི་དགེ་སློང་དང་ཐུན་མོང་བའི་བསྒོ་གྱུར་བཞི་འཆད་དེ། རྟེན་དགེ་སློང་མས་དགེ་འདུན་འབྱེད་པ་ལ་སོགས་པ་བཞི་ནི་ཡུལ་དགེ་སློང་མའི་སྐབས་ལས་བཞི་པོ་དེ་དག་རང་རང་གི་དགེ་འདུན་ལྷག་མར་འགྱུར་རོ།་་་་་དགེ་སློང་མའི་དགེ་འདུན་གྱི་དབྱེན་བྱེད་པ་དང་། དགེ་སློང་མའི་དགེ་འདུན་འབྱེད་པ་དེའི་རྗེས་སུ་ཕྱོགས་པ་དང་། དགེ་སློང་མ་ཁྱིམ་སུན་ཕྱུང་བ་དེས་རང་སྐྲོད་པར་བྱེད་པའི་དགེ་སློང་མ་རྣམས་ལ་སྐུར་པ་འདེབས་པ་དང་དགེ་སློང་མ་དག་ལ་དཀའ་བློ་མི་བདེ་བ་ཉིད་དུ་བྱེད་པ་དང་བཞི་སྟེ། དེ་དག་ལ་བཞམས་བསྒོ་དང་གསོལ་བཞིའི་ལས་ཀྱིས་བཟློག་ཀྱང་མི་གཏོང་ན། དགེ་སློང་མ་ལ་དགེ་འདུན་ལྷག་མ་བཞི་པོ་དེ་དག་བསྐྱེད་དོ་ཞེས་པའོ། །

དགེ་འདུན་ལྷག་མའི་སྡེའི་རྣམ་པར་བཤད་པ་རྫོགས་སོ།།  ༈  །།ད་ནི་ལྟུང་བྱེད་ཀྱི་སྡེ་འཆད་དེ། འདི་ལ་གཉིས་ཏེ། སྤང་བའི་ལྟུང་བ་དང་། ལྟུང་བྱེད་འབའ་ཞིག་པའོ། །
དང་པོ་ནི་དགེ་སློང་མའི་སྤང་ལྟུང་སུམ་ཅུ་རྩ་གསུམ་སྟེ། དེའང་ཐུན་མོང་གི་སྤང་ལྟུང་བཅུ་དགུ་དང་ཐུན་མོང་མ་ཡིན་པའི་སྤང་ལྟུང་བཅུ་བཞིའོ། །
དང་པོ་བཅུ་དགུ་ནི། བཅུ་པའོ་ཞེས་པ་ལ་སོགས་པས་བསྟན་ཏོ། །
འདི་ལ་གཉིས་ཏེ། སྤྱིའི་དོན་དང་། སོ་སོའི་དོན་ཏོ། །
དང་པོ་ལ་གཉིས་ཏེ། འཆང་བའི་སྤང་བ་ལ་སོགས་པ་བཅུ་དགུ་དགེ་སློང་མ་ལ་ཅིར་འགྱུར་དང་། སྲིན་བལ་གྱི་སྟན་བྱེད་པ་ལ་སོགས་པ་བཅུ་གཅིག་དགེ་སློང་མ་ལ་ཅིར་འགྱུར་རོ། །
དང་པོ་ནི། འཆང་བའི་སྤང་བ་ལ་སོགས་པ་བཅུ་དགུའོ་ཞེས་གསུངས་ཏེ། དེ་ལྟར་སྤང་ལྟུང་བཅུ་དགུ་ནི་དགེ་སློང་ཕ་མའི་ཐུན་མོང་གི་སྤང་ལྟུང་སྟེ་ཆོས་གོས་འཆང་བ་ལ་སོགས་པ་བཅུ་གསུམ་ནི་མཚན་ཉིད་ཅི་འདྲ་བའི་ཐུན་མོང་དང་། ཞག་གཅིག་འབྲལ་བ་ལ་སོགས་པ་་་་་་འབྲལ་དང་ཟླ་འཇོག་ཁྲུར་འཇུག་ལེན། །
ལྷུང་བཟེད་འཚོལ་དང་འཕྲོག་པའོ། །
དྲུག་ནི་མིང་ཙམ་གྱི་ཐུན་མོང་ཡིན་ནོ། །
དེ་དག་གི་རྒྱུ་མཚན་ནི་བཅས་པའི་དབང་གིས་སོ། །
གཉིས་པ་སྲིན་བལ་གྱི་སྟན་བྱེད་པ་ལ་སོགས་པ་བཅུ་གཅིག་དགེ་སློང་མ་ལ་ཅིར་འགྱུར་ནི། འདི་ལ་རྣམ་གཞག་ལུགས་གཉིས་ཏེ། དགེ་སློང་མའི་སོ་སོ་ཐར་པ་དང་མདོ་རྩ་འགྲེལ་དབང་བཙན་དུ་བྱས་པ་དང་། ལུང་དགེ་སློང་མའི་རྣམ་འབྱེད་དང་ལུང་ཞུ་བ་དབང་བཙན་དུ་བྱས་པའོ། །
རྣམ་པར་བཞག་པ་དང་པོ་ལྟར་ན། བཅུ་གཅིག་པོ་འདི་དག་ནི་ཐུན་མོང་མ་ཡིན་པ་སྟེ། མའི་སོ་སོ་ཐར་པའི་བསྡོམས་ལས། སྲིན་བལ་འབའ་ཞིག་ཆ་གཉིས་དང་། །
དྲུག་དང་མཐོ་གང་ལམ་དང་ནི། །
འཁྲུ་དང་འཆང་དང་བརྟད་དང་དགོན། །
རས་ཆེན་དང་བཅུ་གཅིག་པོ་་་་་་མ་གཏོགས་ལྷག་མ་་་་་་སྤང་ལྟུང་བཅུ་དགུ་ནི་དགེ་སློང་མའི་སྤང་ལྟུང་། ཡིན། །
ཞེས་གསུངས་ལ། མདོ་རྩ་བའི་རྒྱ་ཆེ་འགྲེལ་བ་ལས་ཀྱང་། སྲིན་བལ་གྱི་སྟན་དང་བལ་ནག་པོ་འབའ་ཞིག་གི་སྟན་དང་། ཆ་གཉིས་བསྲེ་བ་དང་ལོ་དྲུག་ཏུ་བཅང་བ་དང་། མཐོ་གང་དང་། བལ་ཐོགས་པ་དང་བལ་རྨེལ་དུ་འཇུག་པ་ཞེས་བྱ་བ་དག་དང་། བཅུ་པ་གསུམ་པ་ལས་ལྷུང་བཟེད་འཆང་བ་དང་བརྟད་པ་ལས་བྱུང་བ་དང་། ཞག་བདུན་ན་འབྲལ་བ་དང་དབྱར་གྱི་རས་ཆེན་གྱི་སྤང་བ་ཞེས་བྱ་བ་བཞི་པོ་དག་སྟེ། རྣམ་པ་བཅུ་གཅིག་པོ་དེ་དག་ནི་དགེ་སློང་མ་རྣམས་ལ་མེད་དོ་ཞེས་བཤད་ཅིང་། རང་གི་རྣམ་བཤད་ལས་ཀྱང་རྣམ་པ་བཅུ་གཅིག་པོ་དེ་དག་ནི་འདིར་སྤངས་པའི་ཞེས་བཤད་དོ། །
དེ་རྣམས་ལས་ལྷུང་བཟེད་འཆང་བ་ནི་དགེ་སློང་ཕ་མ་གཉིས་ཀ་ལ་སྤང་ལྟུང་དུ་འགྱུར་ཡང་། དངོས་གཞིར་འགྱུར་བའི་དུས་ཐ་དད་པས་ཐུན་མོང་མ་ཡིན་པར་རྣམ་པར་བཞག་གོ །དགོན་པ་པའི་འབྲལ་བ་ནི་དགེ་སློང་མ་རྣམས་ལ་རྣམ་པར་མི་བཞག་སྟེ། དགེ་སློང་མ་རྣམས་ལ་དགོན་པ་བ་གཞི་མ་གནང་བས་དགོན་པ་བའི་འབྲལ་ལྟུང་གི་བཅས་པ་མེད་པའི་ཕྱིར་རོ། །
དེས་ན་དགེ་སློང་མས་དགོན་པར་གནས་ཏེ་ཆོས་གོས་གྲོང་དུ་བཞག་པ་དང་འབྲལ་བར་བྱེད་ན་ཞག་གཅིག་འབྲལ་བའི་སྤང་ལྟུང་དུ་འགྱུར་རོ། །
ལྷུང་བཟེད་འཆང་བ་དང་དགོན་པ་བའི་འབྲལ་བ་དེ་གཉིས་མ་གཏོགས་པ་སྲིན་བལ་གྱི་སྟན་བྱེད་པ་ནས། དགེ་སློང་མས་དགེ་སློང་ལ་བལ་རྨེལ་དུ་འཇུག་པའི་བར་བདུན་པོ་དག་དང་བརྟད་པ་ལས་བྱུང་བ་དང་རས་ཆེན་ལས་གྱུར་པ་སྟེ། དགུ་པོ་དེ་དག་ནི་དགེ་སློང་མ་རྣམས་ལ་ཉེས་བྱས་སུ་རྣམ་པར་བཞག་གོ །དེའང་ལུང་ཞུ་བ་ཆེ་ཤོས་ལས་སྲིན་བལ་གྱི་སྟན་བྱེད་པའི་སྐབས་ལས་དགེ་སློང་མ་རྣམས་ལ་ཉེས་བྱས་སོ་ཞེས་བཤད་དོ། །

དེ་བཞིན་དུ་སྲིན་བལ་འབའ་ཞིག་ཆ་གཉིས་དང་། དྲུག་དང་མཐོང་གང་ལམ་དང་ནི། །
འཁྲུ་བ་དང་ནི་ཞེས་པ་དང་། །
རས་ཆེན་བཙལ་སྔ་བ་སྟེ། །
བརྒྱད་པོ་དེ་རྣམས་ཀྱི་སྐབས་སུ་ལུང་ཞུ་བ་གཉིས་ཀ་ལ་དགེ་སློང་མ་རྣམས་ལ་ཉེས་བྱས་སོ་ཞེས་རེ་རེ་ལ་རེ་རེ་གསུངས་སོ། །
རྣམ་པར་བཞག་པ་གཉིས་པ་ལྟར་ན་གཞན་རྣམས་སྔར་དང་འདྲ་ཞིང་། སྲིན་བལ་དང་བརྟད་བྱུང་གཉིས་སྔར་དང་མི་འདྲ་བ་ནི། ལུང་དགེ་སློང་མའི་རྣམ་འབྱེད་ལས་ཡང་དགེ་སློང་མ་གང་མོན་དར་གསར་པ་ལས་སྟན་བྱེད་ན་སྤང་བའི་ལྟུང་བྱེད་དོ། །
མོན་དར་ཞེས་བྱ་བ་ནི་སྲིན་བལ་ལ་བྱའོ་ཞེས་གསུངས་ཤིང་། ལུང་ཞུ་བ་ཉུང་ཤོས་ལས། དགེ་སློང་གི་སྲིན་བལ་གྱི་སྟན་བྱེད་ན་སྤང་བའི་ལྟུང་བྱེད་དུ་འགྱུར་བ་དེ་བཞིན་དུ། དགེ་སློང་མས་སྲིན་བལ་གྱི་སྟན་བྱེད་ན་ཡང་སྤང་བའི་ལྟུང་བྱེད་དུ་འགྱུར་རོ་ཞེས་བཤད་ཅིང་། ལུང་ཞུ་བའི་འགྲེལ་བ་ལས་ཁ་ཅིག་དགེ་སློང་མ་རྣམས་ལ་སྲིན་བལ་གྱི་སྤང་བར་མི་འདོད་དོ། །
དེ་ནི་རིགས་པ་མ་ཡིན་ཏེ། ཡང་དགེ་སློང་མ་གང་སྲིན་བལ་གྱི་སྟན་གསར་པ་བྱེད་ན་སྤང་བའི་ལྟུང་བྱེད་དུ་འགྱུར་རོ། །
ཞེས་དགེ་སློང་མའི་རྣམ་པར་འབྱེད་པ་དག་ལས་དེ་རྣམས་ལ་འདི་རྣམ་པར་བཞག་པའི་ཕྱིར་རོ་ཞེས་བཤད་དོ། །
ལུང་དགེ་སློང་མའི་རྣམ་འབྱེད་ལས་དགེ་སློང་མས་སྟོན་ཟླ་ཐ་ཆུང་ཉར་ཞག་བཅུ་མ་ཚང་བ་ཚུན་ཆད་དུ་བརྟད་པ་ལས་བྱུང་བའི་གོས་རྙེད་ན་དགེ་སློང་མ་དེས་བླང་བར་བྱའོ། །
བླངས་ནས་གོས་སྦྱིན་པའི་དུས་ཀྱིས་བར་དུ་བཅང་བར་བྱའོ། །
དེ་ལས་འདས་པར་འཆང་ན་སྤང་བའི་ལྟུང་བྱེད་དོ་ཞེས་བཤད་ཅིང་། ལུང་ཞུ་བ་གཉིས་ཀ་ལས་དགེ་སློང་མས་བརྟད་པའི་གོས་དེ་གོས་འབུལ་བའི་དུས་ལས་འདས་པར་བཞག་ན་ཅིར་འགྱུར། སྤང་བར་འགྱུར་རོ་ཞེས་བཤད་དོ། །
དེ་ལྟར་སྲིན་བལ་དང་བརྟད་པ་ལས་བྱུང་བའི་སྤང་ལྟུང་དེ་གཉིས་དགེ་སློང་མ་རྣམས་ལ་མེད་པར་བཤད་པ་དང་ཡོད་པར་བཤད་པ་་་་་་ལུགས་དེ་གཉིས་ནི་ལག་ལེན་དོག་མཐའ་གཟུང་སྟེ་ལུགས་ཕྱི་མ་ལྟར་གཟུང་ངོ་།་་་་་རྣམ་བཤད་རིགས་པ་ལས་བཀའ་སྡུད་པ་པོས་ཡང་དག་པར་བསྡུས་པའི་གཞིའི་གཞུང་ཉམས་པར་གསུངས་ལ། སྨན་བླའི་མདོ་ལས་དགེ་སློང་མ་གང་དག་བསླབ་པའི་གཞི་ལྔ་བརྒྱ་པོ་དག་འཛིན་པ་དང་། ཞེས་གསུངས་པ་དང་མདོ་རྩ་བའི་མཚན་གྱི་སྐབས་ཀྱི་འགྲེལ་ཆུང་ལས་དགེ་སློང་མའི་ཁྲིམས་ལྔ་བརྒྱ་བསྲུང་ངོ་ཞེས་གསུངས་པའི་གནད་ཀྱིས་ལུགས་ཕྱི་མ་ལྟར་བཤད་ན་ལེགས་སྙམ་མོ། །
དེ་ལྟར་སྤྱི་དོན་བསྟན་ནས། གཉིས་པ་སོ་སོའི་དོན་ནི། བཅུ་པའོ་ཞེས་པ་ནས། གསོག་འཇོག་ལས་གྱུར་པའོ་ཞེས་པའི་བར་གྱིས་དགེ་སློང་ཕ་མའི་ཐུན་མོང་གི་སྤང་ལྟུང་བཅུ་དགུ་བསྟན་ཏོ། །
དེའི་ནང་ནས་ཁྱད་པར་མི་འདྲ་བ་འཁྲུ་བ་ལ་སོགས་པ་ནི་དགེ་སློང་གིའོ་་་་་་དགེ་སློང་གི་དབང་བའི་གོས་དེ་འཁྲུ་བ་དང་འཚེད་པ་དང་འཆག་པ་ནི་དགེ་སློང་མ་ལ་སྤང་བར་འགྱུར་ཏེ་ཞེས་པ་འདི་ནི་དགེ་སློང་མའི་སོ་སོ་ཐར་པ་ལས་ཀྱང་དགེ་སློང་མ་གང་དགེ་སློང་ཉེ་དུ་མ་ཡིན་པའི་གོས་རྙིང་པ་འཁྲུའམ་འཚེད་དམ་འཆག་ན་སྤང་བའི་ལྟུང་བྱེད་དོ་ཞེས་གསུངས་པའི་རྗེས་སུ་འབྲངས་པའོ། །
་་་་་དེ་ལྟར་ན་དགེ་སློང་མས་དགེ་སློང་གི་ཆོས་གོས་འཁྲུ་ན། དགེ་སློང་ཕ་མ་གཉིས་ཀ་ལ་སྤང་ལྟུང་བསྐྱེད་ཀྱང་། དགེ་སློང་མས་དགེ་སློང་གི་བལ་འཁྲུ་ན་དགེ་སློང་ཕ་ལ་སྤང་ལྟུང་དང་དགེ་སློང་མ་ལ་ཡང་ཉེས་བྱས་སོ། །
ཞུ་འགྲེལ་ལས་ཁ་ཅིག་དགེ་སློང་གི་ཆོས་གོས་འཁྲུར་འཇུག་ན་དགེ་སློང་མ་རྣམས་ལ་སྤང་བར་འགྱུར་བར་འདོད་པ་དེ་ནི་རིགས་པ་མ་ཡིན་ཏེ། དགེ་སློང་གི་ཆོས་གོས་ཀྱིས་དགེ་སློང་མ་ལ་སྤང་བ་འབྱུང་བར་ནི་རིགས་པ་མ་ཡིན་ནོ། །

གཞན་གྱི་ཡང་རང་གིར་མ་བྱས་པ་ཁོ་ནས་སྤངས་པའི་ཕྱིར་རོ་ཞེས་བཤད་ཀྱང་། མའི་སོ་སོ་ཐར་པ་དང་མདོ་རྩ་འགྲེལ་གཙོ་བོར་བཟུང་ངོ་། །
གཞན་ཡང་ལུང་དགེ་སློང་མའི་རྣམ་འབྱེད་ཀྱི་ལྟུང་བྱེད་འབའ་ཞིག་པའི་སྐབས་ལས། ཡང་དགེ་སློང་མ་གང་ཉེ་དུ་མ་ཡིན་པའི་གོས་རྙིང་པ་འཁྲུའམ་ཁ་དོག་བསྒྱུར་རམ་འཆག་ན་ལྟུང་བྱེད་དོ་ཞེས་བཤད་པ་དེ་ཇི་ལྟར་དྲང་ཞེ་ན། དེ་ནི་ལྟུང་བྱེད་འབའ་ཞིག་པའི་སྐབས་ནས་བཤད་ཀྱང་སྤང་བའི་ལྟུང་བྱེད་དོ་ཞེས་དགོངས་པར་རིགས་སོ། །
ལྷ་རྟེན་བཅང་བར་མི་བྱ་ཞེས་པ་ནི། སྦོམ་དགའ་མོས་བཅངས་པས་ལྷ་བོན་མོའི་འཚོ་བ་ལ་གནོད་ནས་འཕྱ་བ་ལས་སོ། །
དགེ་སློང་མའི་སྤང་བའི་ལྟུང་བྱེད། འཆང་བའི་སྤང་བ་ལ་སོགས་པ་དགེ་སློང་དང་ཐུན་མོང་བ་བཅུ་དགུའོ་ཞེས་དངོས་སུ་སྨོས་པས། སྲིན་བལ་ལ་སོགས་པ་བཅུ་གཅིག་ཐུན་མོང་མ་ཡིན་པར་ཤུགས་ཀྱིས་བསྟན་ཏེ། དེའི་དོན་གོང་དུ་བཤད་ཟིན་ཏོ། །
ད་ནི་དགེ་སློང་མའི་སྤང་ལྟུང་ཐུན་མོང་མ་ཡིན་པ་བཅུ་བཞི་འཆད་དེ། ལྷུང་བཟེད་ལྷག་པ་ཞེས་པ་ལ་སོགས་པས་བསྟན་ཏོ། །
འདི་ལ་གཉིས་ཏེ། སྤྱི་དོན་དང་། སོ་སོའི་དོན་ཏོ། །
དང་པོ་སྤྱི་དོན་དགེ་སློང་མའི་རྣམ་འབྱེད་ཀྱིས་བརྗོད་པ་རྣམས་དགེ་སློང་ཕ་ལ་ཅིར་འགྱུར་ནི། ལྷུང་བཟེད་བྱིན་གྱིས་མ་བརླབས་པར་ཞག་གཅིག་ལས་འདས་པར་འཆང་བ་དང་། ཆོས་གོས་ཟླ་བ་ཕྱེད་ཕྱེད་ཅིང་བྱིན་གྱིས་མི་རློབ་པ་དང་། གོས་ལྕི་བ་དང་ཡང་བ་བསྟེན་པ་སྟེ། བཞི་ནི་དགེ་སློང་ལ་ཉེས་པ་མེད་དེ། དེ་རྣམས་ཀྱི་དབང་དུ་བྱ་བའི་དགག་བྱ་སྐྱེས་པ་ལ་མེད་པའི་ཕྱིར་རོ། །
དེ་དག་མ་གཏོགས་པ་གཞན་བཅུ་གཅིག་ནི་དགེ་སློང་ལ་ཉེས་བྱས་སུ་འགྱུར་ཏེ། དེ་རྣམས་ཀྱི་དབང་དུ་བྱ་བའི་དགག་བྱ་སྐྱེས་པ་ལ་མ་རྫོགས་པ་ཡོད་པའི་ཕྱིར་རོ། །
འོ་ན་འདིར་ཐུན་མོང་མ་ཡིན་པ་བཅུ་བཞི་ལ་ཕྱེ་བས་ཉེས་མེད་བཞི་དང་ཉེས་བྱས་སུ་འགྱུར་བ་བཅུ་གཅིག་འོང་བའི་རྒྱུ་མཚན་ཅི་ཞེ་ན། བྱིན་གྱིས་མི་རློབ་པའི་སྤང་བ་ལ་གཉིས་ཡོད་དེ། ཆོས་གོས་ཉི་མ་དང་པོ་ལ་བྱིན་གྱིས་མི་རློབ་པ་དང་། ཆོས་གོས་ཟླ་བ་ཕྱེད་ཕྱེད་ཅིང་བྱིན་གྱིས་མི་རློབ་པའོ། །
ཕྱི་མ་ནི་དགེ་སློང་ལ་ཉེས་པ་མེད་ལ། སྔ་མ་ནི་དགེ་སློང་ལ་ཉེས་བྱས་སུ་འགྱུར་བའི་ཕྱིར་རོ། །
སྔགས་རྟེན་དུ་གྱུར་པའི་ཆོས་གོས་མེད་པའི་ཉེས་བྱས་ཏེ་་་་་་དེའང་བྱིན་གྱིས་བརླབས་པའི་ཆོས་གོས་མེད་པའི་ཉེས་བྱས་སོ། །
་་་་་དེ་དག་བཞག་སྟེ་སྐྱ་རེངས་འཆར་བར་འདས་མི་བྱ་ཞེས་གསུངས་པ་ལས་འདས་པའི་ཉེས་བྱས་སོ། །
གཉིས་པ་སོ་སོའི་དོན་ལ་བཅུ་བཞི་ལས། དང་པོ་ལྷུང་བཟེད་འཆང་བ་འདི་ལ་གསུམ་ལས། གླེང་གཞི་ནི་བཅུ་གཉིས་སྡེ་རྣམས་ལྷུང་བཟེད་རྙེད་པ་རྣམས་གསོག་པར་བྱེད་ཅིང་། བདག་ཉིད་ཀྱང་སྤྱད་པར་མི་བྱེད། གཞན་ལ་ཡང་སྦྱིན་པར་མི་བྱེད་པ་ལས་བཅས་སོ། །
དགག་བྱ་ནི་སྣོད་སྤྱད་ལ་ཆགས་དེ་འཕེལ་བའོ། །
གཞུང་གི་དོན་ནི་དགེ་སློང་མས་རང་དབང་བའི་ལྷུང་བཟེད་བྱིན་གྱིས་བརླབས་པ་ལས་ལྷག་པ་དེ་བྱིན་རླབས་གང་ཡང་མེད་པར་ཞག་གཅིག་ལས་འདས་པར་འཆང་བ་ལ་སྤང་བའི་ལྟུང་བྱེད་དུ་འགྱུར་བའོ། །
་་་་་དགེ་སློང་གི་ལྷུང་བཟེད་འཆང་བ་ལ་ཞག་བཅུ་འདས་དགོས་ཀྱང་། དགེ་སློང་མའི་ལྷུང་བཟེད་འཆང་བ་ལ་ཞག་གཅིག་འདས་པས་ཆོག་པའི་རྒྱུ་མཚན། ཊཱི་ཀ་ལས་བུད་མེད་རྣམས་ནི་ཡོ་བྱད་ལས་ལྷག་པར་ཆགས་པ་ཤིན་ཏུ་དམ་པས་ན་ཞེས་སོ། །
གཉིས་པ་བྱིན་གྱིས་མི་རློབ་པའི་སྤང་བ་ལ་གཉིས་ལས་ཆོས་གོས་ཉི་མ་དང་པོ་ལ་བྱིན་གྱིས་མི་རློབ་པ་འདི་ལ་གླེང་གཞི་ནི་འདུལ་བའི་ལུང་དང་བསྟན་བཅོས་་་་་་དགེ་སློང་མའི་སོ་ཐར་འགྲེལ་བ་ལ་སོགས་པ་གང་ནའང་མི་སྣང་ངོ་། །

དགག་བྱ་ནི་དགེ་སློང་མའི་ཁྱད་པར་གྱི་ཆ་ལུགས་ཉམས་པར་འགྱུར་བའོ། །
གཞུང་གི་དོན་ནི་དགེ་སློང་མས་བྱིན་གྱིས་བརླབ་ཏུ་རུང་བའི་ཆོས་གོས་ལྔ་ལས་གང་ཡང་རུང་བ་མེད་ཅིང་བྱིན་གྱིས་བརླབ་པར་འོས་པའི་ཆོས་གོས་དེ་གསར་དུ་རྙེད་ན་ནམ་རྙེད་པའི་ཉི་མ་དང་པོ་ལ་བྱིན་གྱིས་མ་བརླབས་ན་ཞག་གཅིག་གི་མཚན་མོ་མཐའི་སྐད་ཅིག་འདས་ཏེ་སྐྱ་རེངས་དང་པོ་ཤར་བ་ན་སྤང་བའི་ལྟུང་བྱེད་དོ། །
འདི་ནི་བྱིན་གྱིས་བརླབ་པའི་ཆོས་གོས་མེད་པའི་སྤང་བ་སྟེ། དགེ་སློང་མའི་སྤང་ལྟུང་ཐུན་མོང་མ་ཡིན་པ་བཅུ་བཞིའི་ཁོངས་སུ་གཏོགས་སོ། །
དགེ་སློང་མའི་ཆོས་གོས་འཆང་བ་ནི་གོས་བྱིན་གྱིས་མ་བརླབས་པར་ཞག་བཅུ་འདས་ན་སྤང་བའི་ལྟུང་བྱེད་དོ། །
དགེ་སློང་དང་ཐུན་མོང་གི་སྤང་ལྟུང་བཅུ་དགུའི་དང་པོ་ཡིན་ནོ། །
་་་་་ཟླ་བ་ཕྱེད་ཕྱེད་ཅིང་བྱིན་གྱིས་མི་རློབ་པ་འདི་ལ་གསུམ་ལས། གླེང་གཞི་ནི་མའི་རྣམ་འབྱེད་ཀྱི་སྐབས་གཞན་ལས་དང་། དགེ་སློང་མའི་སོ་སོ་ཐར་པའི་འགྲེལ་པ་ལས། བུད་མེད་ནི་བརྗེད་ངེས་པ་ཡིན་པས་དགེ་སློང་མ་རྣམས་ཀྱིས་ཆོས་གོས་བྱིན་གྱིས་བརླབས་པ་བརྗེད་ནས་ཆོས་གོས་གང་དག་བྱིན་གྱིས་བརླབས་པ་དང་མ་བརླབས་པ་མ་ཤེས་ཏེ། བྱིན་གྱིས་བརླབས་པའི་སྣམ་སྦྱར་གང་ཡིན། བླ་གོས་གང་ཡིན། མཐང་གོས་དང་རྡུལ་གཟན་གང་ཡིན་མི་ཤེས་པར་གྱུར་ནས། དགེ་སློང་མ་རྣམས་ཀྱིས་ཟླ་བ་ཕྱེད་ཕྱེད་ཅིང་ཆོས་གོས་རྣམས་བྱིན་གྱིས་རློབ་པར་གྱིས་ཤིག་ཅེས་བཀའ་སྩལ་པ་ན། སྦོམ་དགའ་མོས་ཟླ་བ་ཕྱེད་ཕྱེད་ཅིང་ཆོས་གོས་བྱིན་གྱིས་རློབ་པར་མི་བྱེད་པ་ལས་བཅས་སོ། །
དགག་བྱ་ནི་གོས་ལ་ཆགས་པའི་ཉོན་མོངས་པ་འཕེལ་བའོ། །
གཞུང་གི་དོན་ནི་དགེ་སློང་མས་རང་གི་ཆོས་གོས་ལྔ་ལས་གང་རུང་བ་སྔར་བྱིན་གྱིས་བརླབས་ཟིན་པ་དེ་ཡང་ཟླ་བ་ཕྱེད་ཕྱེད་ཅིང་བྱིན་རླབས་བསྐྱར་དགོས་པ་ལས་བྱིན་གྱིས་མ་བརླབས་ན་ཞག་བཅུ་དྲུག་པའི་སྐྱ་རེངས་དང་པོ་ཤར་ན་སྤང་བའི་ལྟུང་བྱེད་དོ། །
་་་་་ཊཱི་ཀ་ལས་ཞག་བཅོ་ལྔ་པ་དེ་ཉིད་ནི་ཟླ་བ་ཕྱེད་ལ་ཕྱི་མ་ཤོས་ཀྱི་ཉི་མ་དང་པོ་ཉིད་ཡིན་པར་རྣམ་པར་བཞག་སྟེ། དེ་ཕྱིན་ཆད་ཀྱང་ཚུལ་དེ་བཞིན་དུ་ཟླ་བ་ཕྱེད་ཅིང་བྱིན་གྱིས་བརླབ་པར་ཞེས་སོ། །
དེ་ནི་ཊཱི་ཀ་ལས་གསོ་སྦྱོང་བཅོ་ལྔ་པའི་ཚེ་ན་གསོ་སྦྱོང་གི་དུས་སུ་ཆོས་གོས་བྱིན་གྱིས་བརླབས་པར་གསུངས་པ་དང་འགལ་ལོ། །
ཟླ་བ་ཕྱེད་ཅིང་བྱིན་གྱིས་རློབ་པ་འདི་བྱིན་རླབས་བསྐྱར་བ་ཡིན་གྱི། སྔར་གྱི་བྱིན་རླབས་ཞིག་ནས་བྱིན་གྱིས་རློབ་པ་ནི་མ་ཡིན་ཏེ། ཊཱི་ཀ་ལས་མདུན་རོལ་ཏུ་བྱིན་གྱིས་བརླབས་པ་ལ་ནི་ཉེས་པ་མེད་པས་ཟླ་བ་ཕྱེད་ཕྱེད་ཀྱི་གསོ་སྦྱོང་གི་དུས་སུ་བྱིན་གྱིས་བརླབས་ན་ཕྱིན་ཆད་འཁྲུལ་བ་མེད་པར་འོང་ངོ་ཞེས་སོ། །
སྲ་བརྐྱང་འབྱིན་པའི་སྤང་བ་འདི་ལ་གསུམ་ལས་གླེང་གཞི་ནི་སྤོམ་དགའ་མོས་སྲ་བརྐྱང་དུས་ཀྱི་སྔ་རོལ་ཏུ་ཕྱུང་བ་ལས་བཅས་སོ། །
དགག་བྱ་ནི་རང་རིགས་ཀྱི་དགེ་འདུན་མ་ལ་གནོད་པའོ། །
གཞུང་གི་དོན་ནི་དགེ་སློང་མས་སྲ་བརྐྱང་བཏིང་བ་ལ་མ་ཞིག་པ་དེ་དུས་ཀྱི་སྔ་རོལ་ཏུ་རྐྱེན་མེད་པར་གསོལ་བཞིའི་ལས་ཀྱིས་ཕྱུང་ན་སྤང་བའི་ལྟུང་བྱེད་དོ། །
སྐབས་འདིར་ཊཱི་ཀ་ལས་སྲ་བརྐྱང་འབྱིན་པའི་དགེ་འདུན་མ་ཐམས་ཅད་ལ་སོ་སོར་སྤང་བའི་ལྟུང་བྱེད་རེ་རེར་འགྱུར་ཞེས་སོ། །
དཔྱིད་ཟླ་ར་བའི་ཉ་ཞེས་པ་འདི་ནི་དབྱར་སྔ་མ་ཁས་བླངས་པའི་དབང་དུ་བྱས་པ་སྟེ། གལ་ཏེ་དགེ་འདུན་མ་ཐམས་ཅད་དབྱར་ཕྱི་མ་ཁས་བླངས་ཏེ་སྲ་བརྐྱང་བཏིང་ན་ནི་དཔྱིད་ཟླ་འབྲིང་པོའི་ཉའི་མདུན་རོལ་ཏུ་ཕྱུང་ན་སྤང་བའི་ལྟུང་བའོ། །

ཟླ་བ་བཤོལ་བོར་བས་དགུན་ཟླ་འབྲིང་པོ་གཉིས་བྱུང་བ་ན་ནི། དགུན་ཟླ་ཐ་ཆུང་གི་ཉ་ལ་སྲ་བརྐྱང་དབྱུང་བར་རིགས་ཏེ། སྲ་བརྐྱང་གི་བྱིན་རླབས་འཆགས་པའི་དུས་ཀྱི་ཚད་ཟླ་བ་ལྔ་ཡིན་པའི་ཕྱིར་རོ། །
དེའི་ཚེ་ན་དགུན་ཟླ་ཐ་ཆུང་གི་ཉའི་མདུན་རོལ་ཏུ་འབྱིན་ན་ལྟུང་བ་འདིར་འགྱུར་རོ། །
སྲ་བརྐྱང་གི་རྙེད་པ་དེ་དགེ་འདུན་མ་རྣམས་སྤྱིར་དབང་བ་ན་སྤང་བར་བྱ་སྟེ། ཊཱི་ཀ་ལས་སྲ་བརྐྱང་གི་རྙེད་པ་དེ་ཡང་མ་བགོས་པའི་གནས་སྐབས་ཁོ་ན་སྤང་བར་བྱ་བ་ཉིད་ཡིན་གྱི་དགོས་པ་ལ་ནི་སྤང་བར་བྱ་བ་ཉིད་མེད་དེ། རྙེད་པའི་དངོས་པོ་གང་ཟག་གིར་གྱུར་པའི་ཕྱིར་ཏེ་ཞེས་སོ། །
སྲ་བརྐྱང་མི་འབྱིན་པའི་སྤང་བ་འདི་ལ་གསུམ་ལས། གླེང་གཞི་ནི་སྦོམ་དགའ་མོས་ཁོ་མོ་སྡེ་སྣོད་གསུམ་པ་ཡིན་པས་སྲ་བརྐྱང་དབྱུང་བའི་དུས་ཤེས་སོ་ཞེས་ཟེར་ཞིང་སྲ་བརྐྱང་དབྱུང་བའི་དུས་སུ་མ་ཕྱུང་བ་ལས་བཅས་སོ། །
དགག་བྱ་ནི་་་་་་ཚོགས་པ་མི་སྦྱིན་པས་རང་གི་དགེ་འདུན་མ་ལ་གནོད་པ་དང་སྲ་བརྐྱང་གི་བྱིན་རླབས་རང་ཞིག་ལ་བཏང་བས་སྲ་བརྐྱང་གི་གོས་ལ་མ་གུས་པའོ། །
གཞུང་གི་དོན་ནི་སྲ་བརྐྱང་དུས་སུ་མི་འབྱིན་པ་ལ་སྟེ། དགེ་འདུན་མ་རྣམས་སྲ་བརྐྱང་དུས་སུ་འབྱིན་པར་འདོད་པ་ན་སྲ་བརྐྱང་བཏིང་བ་དང་ལྡན་པའི་དགེ་སློང་མས་སྲ་བརྐྱང་འབྱིན་པ་ལ་ཚོགས་པ་སྦྱིན་པར་མི་བྱེད་པ་དེ་ལ་སྤང་བའི་ལྟུང་བྱེད་དུ་འགྱུར་རོ། །
འོ་ན་སྲ་བརྐྱང་དབྱུང་བའི་ཕྱིར་བག་ཡངས་སུ་བྱ་བའི་ཚོགས་པ་མི་སྦྱིན་པའི་ལྟུང་བྱེད་འབའ་ཞིག་པ་དང་འདིའི་ཁྱད་པར་ཅི་ཞེ་ན་་་་་་ཆོམ་རྐུན་་་་་་དགེ་སློང་མ་ཆོམ་རྐུན་པས་བཅོམ་པའི་དོན་ཉིད་དུ་ནི་ལྟུང་བ་མེད་དོ་ཞེས་ལུང་དགེ་སློང་མའི་རྣམ་འབྱེད་ལས་གསུངས་སོ། །
བྱེ་བྲག་བཤད་མཚོ་ལས་ཤེས་པར་བྱའོ་ཞེས་རང་གི་རྣམ་བཤད་ཀྱི་ཁུངས་སུ་དྲངས་སོ། །
དེས་ན་ལུང་དང་བྱེ་བྲག་བཤད་མཚོ་གཉིས་ཀ་ལས་གསུངས་པས་སོ། །
པས་བཅོམ་པ་ལ་སོགས་པའི་རྐྱེན་དབང་གིས་དུས་ཀྱི་སྔ་རོལ་ཏུ་སྲ་བརྐྱང་དབྱུང་བ་ལ་ཚོགས་པ་མི་སྦྱིན་པ་ལ་ནི་ལྟུང་བྱེད་འབའ་ཞིག་པ་སྟེ་དེ་ལྟར་ཊཱི་ཀ་ལས་བཤད་དོ། །
རིན་པོ་ཆེ་སློང་བའི་སྤང་བ་འདི་ལ་གསུམ་ལས། གླེང་གཞི་ནི་སྦོམ་དགའ་མོས་གསེར་མགར་གྱི་ཆུང་མ་ལ་གསེར་གྱི་རྣ་གདུབ་བླངས་པ་ན། དེ་ཅང་མི་སྨྲ་བར་འདུག་པ་དང་། སྦོམ་དགའ་མོས་རྣ་གདུབ་དེ་ཁྱེར་ཏེ་སོང་བ་ན། གསེར་མགར་གྱིས་དེར་རྒྱུགས་ཏེ་མགོ་རེག་མ། ངན་པ་མོ་ཞེས་སྨྲས་ནས། དེས་དེ་ལ་ཁུ་ཚུར་གྱིས་བསྣུན་ནས། ཁ་ནས་ཁྲག་བྱུང་བྱུང་དུ་བརྡེགས་ཏེ། མིག་ཕུགས་སྐྲངས་པར་གྱུར་པ་ལས་བཅས་སོ། །
དགག་བྱ་ནི་དངོས་པོ་ཁྱད་པར་ཅན་ལ་ཆགས་པ་དང་གཞན་གྱི་ལོངས་སྤྱོད་ལ་གནོད་པའོ། །
གཞུང་གི་དོན་ནི་དགེ་སློང་མས་ཁྱིམ་པ་ལ་དབྱིག་དང་གསེར་ལ་སོགས་པ་རིན་པོ་ཆེ་རང་དོན་དུ་ངག་གི་རིག་བྱེད་ཀྱིས་སློང་བ་ལ་ཐོབ་ཅིང་ཐོབ་བློ་སྐྱེས་ན་སྤང་བའི་ལྟུང་བྱེད་དུ་འགྱུར་བའོ། །
སོ་སོ་ཐར་པ་ལས་བདག་གི་ཕྱིར་མངོན་མཚན་ཅན་སློང་ན་སྤང་བའི་ལྟུང་བྱེད་དོ་ཞེས་གསུངས་མོད་ཀྱི། དེའི་རྣམ་པར་འབྱེད་པ་ལས་མངོན་མཚན་ཅན་ཞེས་བྱ་བ་ནི་དབྱིག་གམ་གསེར་རོ་ཞེས་གསུངས་སོ། །
ཊཱི་ཀ་ལས་དེ་དག་ཐམས་ཅད་ཀྱང་རིན་པོ་ཆེ་མཚོན་་་་་་དབྱིག་དང་གསེར་དག་ཐམས་ཅད་ཀྱང་མུ་ཏིག་ལ་སོགས་པའི་རིན་པོ་ཆེ་གཞན་ཐམས་ཅད་ཀྱང་མཚོན་པའི་དོན་དུ་བྱེ་བྲག་མེད་པའི་ཕྱིར་རོ་ཞེས་སོ། །
གོས་ཟ་བའི་སྤང་བ་འདི་ལ་གསུམ་ལས། གླེང་གཞི་ནི་སྦོམ་དགའ་མོས་ཆོས་གོས་ལྔ་རྙིངས་ཤིང་། བུད་མེད་རྣམས་ལ་ཆོས་སྟོན་པ་ན། དེ་དག་གི་སྐུད་པ་དག་བསྟན་ནས་འཕགས་མའི་ཆེད་དུ་འདི་རྣམས་གོས་འཐག་ཏུ་བཅུག་ནས་འབུལ་ལོ་ཞེས་ཟེར་བ་ནི། ཁྱེད་ཀྱིས་དགེ་སློང་མའི་གོས་ཇི་ལྟར་བྱ་བ་མི་ཤེས་པས། ཁོ་མོ་རང་གིས་བཏག་གོ་ཞེས་སྐུད་པ་དེ་རྣམས་ཁྱེར་ནས། ཀརྴ་པ་ནར་བཅོངས་ཏེ། དེ་དག་གིས་ཁ་ཟས་ཉོས་ནས། གཡོས་ཀྱི་རྣམ་གྲངས་བཅོ་བརྒྱད་པ་བྱས་ཏེ་ཟོས་ནས། ཁོ་མོ་སྡེ་སྣོད་གསུམ་པ་བ་ཡིན་པས་ཁ་ཟས་ངན་པས་འཚོ་བར་མི་ནུས་ཞེས་སྨྲས་པ་དང་། དགེ་སློང་མ་རྣམས་ཀྱིས་འཕྱ་བར་བྱེད་པ་ལས་བཅས་སོ། །

དགག་བྱ་ནི་ཟས་ལ་ཆགས་པ་དང་གཞན་དག་མ་དད་པའོ། །
གཞུང་གི་དོན་ནི་དགེ་སློང་མས་ཟས་ལས་གཞན་གླེགས་བམ་འདྲི་བ་ལ་སོགས་པ་རྣམས་ཀྱི་ཆེད་དུ་རྙེད་པའི་གོས་དེ་ཟས་སུ་བསྒྱུར་བར་བྱས་ཏེ་བཟའ་བའི་ཕྱིར་འཇོག་པ་ལ་སྤང་བའི་ལྟུང་བྱེད་དུ་འགྱུར་བའོ། །
དེའང་བཞག་པ་ལས་སྤང་བར་འགྱུར་བ་སྟེ། ཟོས་ཟིན་པ་ཉིད་ནི་སྤང་དུ་མེད་པའི་ལྟུང་བྱེད་འབའ་ཞིག་བཤགས་པར་བྱའོ་ཞེས་དེ་ལྟར་ཊཱི་ཀའི་སྐབས་གཞན་ལས་བཤད་དོ། །
གོས་རྒྱུ་ལ་སོགས་པ་ཟ་བའི་སྤང་བ་འདི་ལ་གསུམ་ལས། གོས་རྒྱུ་ཟ་བའི་གླེང་གཞི་ནི་སྦོམ་དགའ་མོས་ཆོས་གོས་ལྔ་རྙིངས་ཤིང་བཙུན་མོ་ཕྲེང་ལྡན་མར་ཆོས་སྟོན་པ་ན། འཕགས་མ་ཁྱོད་ཀྱི་ཆོས་གོས་རྣམས་རྙིངས་སོ་ཞེས་ཟེར་བ་ལས། དེས་སྨྲས་པ། ཅི་བདག་ལ་རྒྱལ་པོ་གསུམ་པོ་ཆེ་ཁད་བགྱིད་དམ། འོན་ཏེ་དཔྱ་བསྡུ་བའི་ཡུལ་ཀོ་ས་ལ་བདོག་གམ་ཅི། བུད་མེད་ནི་རྙེད་པ་ཆུང་བ་ལགས་སོ། །
དེ་ནས་བཙུན་མོས་ཆོས་གོས་ལྔའི་རྒྱུར་རས་ཡུག་ཆེན་དག་བྱིན་ནོ། །
དེས་བླངས་ཏེ་འཚོང་པ་ལ་བཙོངས་ནས་ཁ་ཟས་ཀྱི་རྣམ་གྲངས་བཅོ་བརྒྱད་པ་བྱས་ཏེ་ཟོས་པ་ལས། དོན་ཉུང་བའི་དགེ་སློང་མ་རྣམས་ཀྱིས་སྨོད་པར་བྱེད་པ་ལས་གོས་ཀྱི་རྒྱུ་ཟ་བའི་སྤང་བར་བཅས་སོ། །
མལ་ཆའི་རྒྱུ་ཟ་བའི་གླེང་གཞི་ནི། དབྱར་ཁང་གི་གནས་མལ་ཁྲི་དང་ཁྲིའུ་ལ་སོགས་པ་གྲུགས་ཤིང་ཆག་པ་ན། སྦོམ་དགའ་མོ་ལ་ཁྱིམ་བདག་གི་ཆུང་མ་རྣམས་ཀྱིས་མལ་ཆ་བཅོས་པའི་ཕྱིར་ཀར་ཤ་པ་ན་མང་པོ་བྱིན་པ་ན། དེ་དག་བཙོངས་ནས་ཁ་ཟས་ཀྱི་རྣམ་གྲངས་བཅོ་བརྒྱད་པ་བྱས་ཏེ་ཟོས་པ་ལས་མལ་ཆའི་རྒྱུ་ཟ་བའི་སྤང་བར་བཅས་སོ། །
དབྱར་ཁང་གི་རྒྱུ་ཟ་བའི་གླེང་གཞི་ནི། ཚེས་བརྒྱད་དང་བཅོ་ལྔ་ལ་ཁྱིམ་བདག་གི་ཆུང་མ་མང་པོས་ཆོས་མཉན་པའི་ཕྱིར་དབྱར་ཁང་དུ་འོངས་པ་ན། ཆར་བབ་པས་དབྱར་ཁང་ཐམས་ཅད་ཐིགས་པ་འཛག་པར་གྱུར་ཏོ། །
དེ་ནས་ཆུང་མ་དེ་རྣམས་ཀྱིས་སྦོམ་དགའ་མོ་ལ། དབྱར་ཁང་བཅོས་པའི་ཕྱིར་ཀརྵ་པ་ན་མང་པོ་བྱིན་པ་དེ་དག་བཙོངས་ཁ་ཟས་ཀྱི་རྣམ་གྲངས་བཅོ་བརྒྱད་པ་བྱས་ཏེ་ཟོས་པ་ལས་དབྱར་ཁང་གི་རྒྱུ་ཟ་བའི་སྤང་བར་བཅས་སོ། །
དགག་བྱ་ནི་ཟས་ལ་ཆགས་པ་འཕེལ་བའོ། །
གཞུང་གི་དོན་ནི་དགེ་སློང་མས་གོས་དང་མལ་ཆ་དང་དབྱར་ཁང་གི་ཆེད་དུ་རྙེད་པའི་དངོས་པོ་གོས་ལས་གཞན་པ་གང་ཡང་རུང་བ་དེ་ཟས་སུ་བྱས་ཏེ་བཟའ་བའི་ཕྱིར་འཇོག་པ་ལ་སྤང་བའི་ལྟུང་བྱེད་འདི་གསུམ་དུ་འགྱུར་རོ། །
གང་ཡང་རུང་བའོ་ཞེས་པ་ནི། ལུང་རྣམ་འབྱེད་ལས་གསེར་དང་དངུལ་ལམ་གཞན་ཅི་ཡང་རུང་བའོ་ཞེས་གསུངས་སོ། །
དེའང་གོས་ལས་གཞན་པ་སྟེ་གོས་ཡིན་ན་གོས་ཟ་བའི་སྤང་བར་འགྱུར་བའོ། །
སྐྱེ་བོ་མང་པོ་ལ་བསྔོས་པ་དང་། དགེ་འདུན་ལ་བསྔོས་པ་བྱིན་གྱིས་རློབ་པའི་སྤང་བ་འདི་ལ་གསུམ་ལས། གླེང་གཞི་ནི་ལྗོངས་གཞན་ནས་དགེ་སློང་མ་རབ་ཏུ་མང་པོ་མཉན་ཡོད་དུ་གློ་བུར་དུ་ལྷགས་པ་དང་། དགེ་སློང་མ་རབ་ཏུ་མང་པོ་དེ་དག་གི་ཕྱིར་ཁྱིམ་བདག་གི་ཆུང་མ་རྣམས་ཀྱིས་རྙེད་པ་མང་དུ་གཏད་ནས། གདུགས་ཚོད་མཛོད་ཅིག་ཅེས་སྨྲས་པ་ན། སྦོམ་དགའ་མོས་སྨྲས་པ། འདི་འདྲ་ཉུང་གི་ཡང་དང་ཡང་དུ་སྣོན་ཅིག དེ་དག་གིས་ཡང་དང་ཡང་དུ་བྱིན་ནས་ཀྱང་ད་ནི་གདུགས་ཚོད་བགྱི་བའི་དུས་ལ་བབ་བོ་ཞེས་་་་་་བུད་མེད་དེ་དག་གིས་བསྐུལ་ཡང་། ད་དུང་ཟན་བྱ་བའི་དུས་ལ་མ་བབ་བོ་ཞེས་་་་་་སྦོམ་དགའ་མོས་ཟེར་རོ། །
དེ་ནས་དགེ་སློང་མ་དེ་རྣམས་ཡུལ་ལྗོངས་གཞན་དུ་སོང་བའི་ཚེ། རྙེད་པ་དེ་ལས་སྦོམ་དགའ་མོས་ཁ་ཟས་ཀྱི་རྣམ་གྲངས་བཅོ་བརྒྱད་པ་བྱས་ཏེ་ཟོས་པ་ལས་སྐྱེ་བོ་མང་པོ་ལ་བསྔོས་པ་བྱིན་གྱིས་བརླབ་པའི་སྤང་བར་བཅས་ཤིང་། སྦོམ་དགའ་མོས་དགེ་འདུན་མའི་ཕྱིར་ཟས་དག་སྐུལ་བར་བྱེད་པ་ན། ཁྱིམ་བདག་གི་ཆུང་མ་རྣམས་ཀྱིས་དགེ་འདུན་མའི་ཟས་ཀྱི་རྙེད་པ་ཕུལ་བ་ལ། འདི་འདྲ་ཉུང་ངོ་ཞེས་ཡང་དང་ཡང་དུ་བསླངས་ནས། སྦོམ་དགའ་མོ་གཅིག་པུས་ཁ་ཟས་ཀྱི་རྣམ་གྲངས་བཅོ་བརྒྱད་པ་བྱས་ཏེ་ཟོས་པ་ལས་དགེ་འདུན་ལ་བསྔོས་པ་བྱིན་གྱིས་བརླབ་པའི་སྤང་བར་བཅས་སོ། །

དགག་བྱ་ནི། བྱ་བ་སོ་སོ་དང་འབྲེལ་ནས་རང་རིགས་དགེ་འདུན་མའི་འཚོ་བ་ལ་གནོད་པའོ། །
གཞུང་གི་དོན་ལ་སྐབས་འདིར་ཁ་ཅིག་་་་་་ཚར་རོང་བ་ན་རེ་གོས་ལས་ཀྱང་ལྟུང་བ་འདིར་འགྱུར་ཞེས་ཟེར་རོ། །
དེ་ནི་མའི་སོ་སོ་ཐར་པའི་འགྲེལ་བ་ལས། དགེ་འདུན་ལ་བསྔོས་པ་བྱིན་གྱིས་རློབ་པའི་སྐབས་སུ། རྙེད་པ་ནི་རྣམ་པ་གཉིས་ཏེ་སྐབས་འདིར་ནི་་་་་་ཟས་དང་གོས་གཉིས་ཀ་ལས་བྱའོ་ཞེས་བཤད་པ་ལ་བསྟེན་པར་འོང་ངོ་། །
དེ་དག་ནི་མི་རིགས་ཏེ་་་་་་གོས་བསྔོས་པ་ལས་བསྒྱུར་བ་གོང་དུ་བཤད་ཟིན་པ་དང་ཟློས་སྐྱོན་དུ་འགྱུར་ཞིང་ལུང་དགེ་སློང་མའི་རྣམ་འབྱེད་ཀྱི་སྤང་ལྟུང་འདི་གཉིས་ཀྱི་སྐབས་ལས་དོན་འདི་ལ་ནི་ཟས་ཀྱི་རྙེད་པ་ཡིན་པར་དགོངས་སོ་ཞེས་གསུངས་པ་དང་འགལ་ལ། སྦྱོར་་་་་་མདོ་རྩ་བ་ལས་ཀྱང་དུ་བཅུག་ཅེས་ཟས་ཀྱི་སྒྲ་གསུངས་པ་དང་ཡང་འགལ་ལོ། །
གཞུང་གི་དོན་དངོས་ནི་སྐབས་འདིའི་སྤང་ལྟུང་འདི་གཉིས་ཀྱི་ཁྱད་པར་ནི་རང་གི་རྣམ་བཤད་དང་ཊཱི་ཀ་ལས། བཞི་ལ་སོགས་པའི་གྲངས་ཚད་ཡོད་མེད་ཀྱིས་ཕྱེ་བར་གསུངས་ཏེ། དེའང་སྔ་མ་ནི་དགེ་སློང་མས་དགེ་སློང་མའི་སྐྱེ་བོ་མང་པོ་སྟེ་བཞི་ཡན་ཆད་གྲངས་ཆད་པ་ཁ་ཅིག་གི་ཕྱིར་ཟས་ཀྱི་རྙེད་པ་སྦྱིན་བདག་ལ་སྦྱོར་དུ་བཅུག་ནས་རང་ཉིད་གཅིག་པུ་ལ་ཡོངས་སུ་བསྒྱུར་བ་སྟེ་བསྒྱུར་ཞིང་འཇོག་པ་ལ་སྤང་བའི་ལྟུང་བྱེད་དུ་འགྱུར་བའོ། །
ཕྱི་མ་ནི་དགེ་སློང་མའི་དགེ་འདུན་གྱི་ཕྱིར་ཏེ་གྲངས་ཆད་པ་མེད་པར་དགེ་འདུན་མ་སྤྱིའི་ཕྱིར་ཡང་ངོ་སྟེ་སྦྱོར་དུ་བཅུག་ནས་རང་ལ་ཡོངས་སུ་བསྒྱུར་བ་ལའོ་ཞེས་སྔ་མར་སྦྱར་ཏེ། སྒྱུར་ཞིང་འཇོག་པ་ལ་སྤང་བའི་ལྟུང་བྱེད་དུ་འགྱུར་རོ། །
ཁ་ཅིག་ན་རེ་མའི་སོ་སོ་ཐར་པ་དང་མའི་རྣམ་འབྱེད་ལས། སྔ་མ་ལ་གློ་བུར་དུ་ལྷགས་པ་ཞེས་དངོས་སུ་གསུངས་པས། ཕྱི་མ་ལ་གཉུག་མར་གནས་པ་ཞེས་ཤུགས་ཀྱིས་གྲུབ་ཅེས་ཟེར་ཡང་ངེས་པ་མེད་དེ་ཕན་ཚུན་འཁྲུལ་མོར་སྦྱར་རོ། །
བཅིངས་པ་འགྲོལ་དུ་འཇུག་པའི་སྤང་བ་ལ་གསུམ་ལས། གླེང་གཞི་ནི་སྦོམ་དགའ་མོ་སྤོས་འཚོང་གི་ཁྱེའུ་ལ་ཆགས་པས། བཞིན་བཟང་རྒེའུ་ཤེར་གྱི་ཐུམ་པོ་ཆིངས་ཤིག དེ་འཆིང་བ་ལ་ཞུགས་པ་དང་། མ་ཡིན། མ་ཡིན། པི་པི་ལིང་གི་ཐུམ་པོ་ཆིངས་ཤིག བུད་མེད་ནི་བརྗེད་ངེས་པ་ཡིན་པས་བུ་རམ་གྱི་ཐུམ་བུ་ཆིངས་ཤིག མ་ཡིན། མ་ཡིན། ཤ་ཁ་རའི་ཐུམ་པོ་ཆིངས་ཤིག དེ་ལ་ཕྱི་བཞིན་འབྲང་བའི་དགེ་སློང་མས་སྨྲས་པ། དེ་ཙམ་ཡང་བརྗེད་ན་ཁྱོད་ཀྱིས་སྡེ་སྣོད་གསུམ་པོ་ལེགས་པར་སྟོན་ནམ། བླུན་མོ་ཁོ་མོས་བརྗེད་སྙམ་མམ། ཁོ་མོ་ཚིག་ཙམ་བདག་གིར་བྱེད་དོ་ཞེས་ཟེར་བ་ལས་བཅས་སོ། །
དགག་བྱ་ནི་འཁྲིག་པའི་འདོད་ཆགས་འཕེལ་བའོ། །
གཞུང་གི་དོན་ནི། སྐྱེ་པ་ལ་ཆགས་པའི་དགེ་སློང་མས་རང་གི་ཚིག་ཉན་དུ་གཞུག་པའི་ཕྱིར་སྐྱེས་པ་འཁྲིག་པ་བསྟེན་པའི་མཐུ་ཡོད་ཅིང་དོན་གོ་བར་ནུས་པ་ལ་རྫས་ཀྱི་ཐུམ་པོ་འཆིང་དུ་བཅུག་ཅིང་བཅིངས་པ་འགྲོལ་དུ་འཇུག་པ་ལས་སྤང་བའི་ལྟུང་བྱེད་དུ་འགྱུར་བའོ། །
ཊཱི་ཀ་ལས་འདིར་ཐུམ་པོ་ཞེས་སྨོས་པ་ནི་ནང་གི་སྙིམ་པ་ལ་སོགས་པ་དང་ཕྱི་རོལ་གྱི་སྤྲོག་མ་ལ་སོགས་པ་དག་གི་དཔེ་ཡིན་ནོ། །
་་་་་ཊཱི་ཀ་ལས་གཞན་དབང་བའི་ཐུམ་བུ་བཅིང་བ་དང་འགྲོལ་དུ་འཇུག་པ་ལ་ཡང་ཁ་ན་མ་ཐོ་བ་རྫོགས་པར་འགྱུར་ཏེ། ཚིག་ཉན་དུ་གཞུག་པར་འདྲ་བའི་ཕྱིར་རོ། །
དེ་ལ་དངོས་པོ་སྤང་བར་བྱ་བ་ནི་མེད་པས། ལྟུང་བྱེད་འབའ་ཞིག་བཤགས་པར་བྱའོ། །
ཞེས་སོ། །
གོས་ལྕི་བ་བསྟེན་པའི་སྤང་པ་འདི་ལ་གསུམ་ལས། གླེང་གཞི་ནི་ཡུལ་ལུས་འཕགས་ཀྱི་རྒྱལ་པོས་རྒྱལ་པོ་གསལ་རྒྱལ་ལ། ལྭ་བ་རིན་པོ་ཆེ་སྐྱེས་སུ་བསྐུར་བ་དེ་རལ་གྲི་མཐུ་ཅན་པའི་དམག་མི་རྣམས་ལ་བྱིན་ནོ། །

དེ་རྣམས་ཀྱིས་དགེ་སློང་མ་ཆོས་སྦྱིན་མ་ལ་བྱིན་ཞིང་། དེས་ཀྱང་་་་་་ཊཱི་ཀར་སྦོམ་དགའ་མོ་ཟེར་ཡང་ལུང་ལས་གཙུག་དགའ་མོ་ལ་བྱིན་ནས། དེས་དེ་གོན་ཏེ་ལམ་པོ་ཆེ་དག་ཏུ་འཁྱམས་པ་ན། དེ་ཁྱིམ་པ་རྣམས་ཀྱིས་མཐོང་ནས། ཕ་གི་ཚོང་དཔོན་གྱི་ཆུང་མའམ་དེད་དཔོན་གྱི་ཆུང་མའམ་སུ་ཞིག་ཡིན་ཞེས་སྨོད་པར་བྱེད་པ་ལས་བཅས་སོ། །
དགག་བྱ་ནི་གོས་ལྕི་བ་ལ་ཆགས་པའོ། །
གཞུང་གི་དོན་ནི། ལྗིད་ཀྱིས་ལྕི་བ་་་་་་རྒྱ་གར་གྱི་སྲང་བརྒྱ་ལ་བོད་ཀྱི་སྲང་ཉིས་བརྒྱ་ཡོད་སྲང་བརྒྱ་པ་ལ་སོགས་པ་་་་་འི་སྒྲས་ནི་སྲང་བརྒྱ་ཡན་ཆད་ནས་གྲངས་མེད་པའི་མཐར་ཐུག་པ་དག་བསྡུའོ་ཊཱི་ཀ་དང་། རིན་གྱིས་ལྕི་བ་ཀར་ཤ་པ་ན་ཉི་ཤུ་ལ་སོགས་པ་་་་་འི་སྒྲས་ནི་ཀར་ཤ་པ་ན་ཉི་ཤུ་རྩ་གཅིག་ཡན་ཆད་ནས་གྲངས་མེད་པའི་མཐར་ཐུག་པ་དག་བསྡུའོ་ཊཱི་ཀ་རི་བའི་གོས་དགེ་སློང་མས་བདག་གིར་བྱེད་པ་ལ་སྤང་བའི་ལྟུང་བྱེད་དུ་འགྱུར་བའོ། །
ཊཱི་ཀ་ལས་བདག་གིར་བྱེད་པ་ལས་དངོས་གཞིར་འགྱུར་ན་གྱོན་པ་ལ་ལྟ་སྨོས་ཀྱང་ཅི་དགོས་ཏེ་ཞེས་སོ། །
གྱོན་པའི་རྩ་བ་གཅོད་པའི་ཕྱིར་བདག་གིར་བྱེད་པ་ལས་དགག་པར་མཛད་དོ་ཞེས་ཊཱི་ཀས་སོ། །
ཀར་ཤ་པ་ན་ཉི་ཤུ་མི་རི་བའི་སྲང་བརྒྱ་པ་ལ་ཅིར་འགྱུར་ཞེ་ན། ཉི་ཤུ་མི་རི་ཡང་གོས་བཟང་པོ་སྲང་བརྒྱ་པ་ལས་ནི་དངོས་གཞི་རྫོགས་པར་རིགས་སོ། །
གོས་ངན་པ་བེམ་པོ་སྲང་བརྒྱ་པ་འཆང་བ་ལ་ནི་ཉེས་པ་མེད་པར་གསལ་ཏེ། ཊཱི་ཀ་ལས་བུད་མེད་ནི་གོས་བཟང་པོ་གྱོན་ན་མེ་རེ་སྐྱེ་བས་གོས་ལྕི་ཡང་འདི་གཉིས་བཀག་པ་ཡིན་ནོ་ཞེས་གསུངས་པའོ། །
ཊཱི་ཀ་ལས་བརྗེ་བའི་ཕྱིར་བདག་གིར་བྱེད་པ་ལ་ནི་ལྟུང་བ་མེད་དོ། །
བཙོངས་པ་ལ་སོགས་པའི་ཕྱིར་བདག་གིར་བྱེད་པ་ནི་ཐམས་ཅད་དུ་སྤང་བར་འགྱུར་རོ། །
རིན་པོ་ཆེ་ལ་སོགས་པ་རུང་བར་བྱས་པ་དེས་འདི་ཡང་བྱིན་གྱིས་བརླབས་ཏེ་ལེན་པ་ལ་ནི་ཉེས་པ་མེད་དོ། །
གཞན་གྱིས་གྱོན་པ་ལ་སྤང་བར་བྱ་བའི་དངོས་པོ་མེད་དུ་ཟིན་ཀྱང་ཁ་ན་མ་ཐོ་བ་རྫོགས་པར་འགྱུར་རོ་ཞེས་གསུངས་སོ།་་་་་།གོས་ཡང་བ་བསྟེན་པའི་སྤང་བ་འདི་ལ་གསུམ་ལས། གླེང་གཞི་ནི་ཡུལ་ཀ་ལིང་ཀའི་རྒྱལ་པོས་རྒྱལ་པོ་གསལ་རྒྱལ་ལ་སེང་རས་རིན་ཆེ་བ་སྐྱེས་སུ་བསྐུར་བ་དེ། རལ་གྲི་མཐུ་ཅན་པའི་དམག་མི་རྣམས་ལ་བྱིན་ནོ། །
དེ་རྣམས་ཀྱིས་དགེ་སློང་མ་ཆོས་སྦྱིན་མ་ལ་བྱིན་ཞིང་། དེས་ཀྱང་གཙུག་དགའ་མོ་ལ་བྱིན་ནས། དེས་གྱོན་ཏེ་ལམ་སྲང་དུ་ཞུགས་པ་ན། དེའི་ལུས་གཡོགས་ཀྱང་སྒྲེན་མོ་འདྲ་བར་སྣང་ངོ་། །
དེ་ཁྱིམ་པ་རྣམས་ཀྱིས་མཐོང་ནས། ཕ་གི་ཚོང་དཔོན་གྱི་བུ་མོའམ་དེད་དཔོན་གྱི་ཆུང་མའམ་སུ་ཞིག་ཡིན་ཞེས་སྨོད་པར་བྱེད་པ་ལས་བཅས་སོ། །
དགག་བྱ་ནི་གོས་ཡང་བ་ལ་ཆགས་པའོ། །
གཞུང་གི་དོན་ནི། ལུང་དགེ་སློང་མའི་རྣམ་འབྱེད་ལས་ཀར་ཤ་པ་ན་ཉི་ཤུ་རི་ཞིང་། ལྗིད་སྲང་ལྔ་པའི་མཐར་ཐུག་པའི་གོས་དགེ་སློང་མས་བདག་གིར་བྱེད་པ་ལས་སྤང་བའི་ལྟུང་བྱེད་དུ་འགྱུར་རོ། །
ལུང་ལས་སྲང་ལྔ་པ་ཞེས་བྱ་བ་ནི་སྲང་ལྔ་པའམ་ལྔ་པ་ལས་ཆུང་བའོ་ཞེས་གསུངས་ཤིང་། ཊཱི་ཀ་ལས་གོས་ཡང་བ་ཞེས་བྱ་བ་ནི་ལྗིད་ཀྱིས་ཡང་བ་ཉི་ཚེ་ལ་བྱ་སྟེ། འདིར་རིན་ཐང་གིས་ཡང་བར་ནི་མི་སྦྱར་ཏེ། ཀར་ཤ་པ་ན་ཉི་ཤུ་མི་རི་བ་ལ་ཉེས་པ་མེད་དོ་ཞེས་སོ། །
སྤང་བའི་ལྟུང་བྱེད་རྣམས་ཀྱི་བཤད་པ་རྫོགས་སོ།།  ༈  །།ད་ནི་དགེ་སློང་མའི་ལྟུང་བྱེད་འབའ་ཞིག་པ་བརྒྱ་དང་བརྒྱད་ཅུ་འཆད་དེ། འདི་ལ་ཚན་པ་གཉིས་སུ་དབྱེ་སྟེ། ཐུན་མོང་བ་བདུན་ཅུ་རྩ་གཉིས་སུ་དབྱེ་བ་དང་། ཐུན་མོང་མ་ཡིན་པ་བརྒྱ་རྩ་བརྒྱད་དུ་དབྱེ་བའོ། །

དང་པོ་ནི་དགེ་སློང་གི་ལྟུང་བྱེད་འབའ་ཞིག་པ་དགུ་བཅུ་ལས། གཞུང་འོག་མས་སྟོན་པའི་དམིགས་བསལ་བཅོ་བརྒྱད་པོ་མ་གཏོགས་པ་བདུན་ཅུ་རྩ་གཉིས་ནི་དགེ་སློང་དང་དགེ་སློང་མའི་ལྟུང་བྱེད་ཐུན་མོང་བ་ཡིན་ནོ། །
དེའང་་་་་་བདུན་ཅུ་རྩ་གཉིས་པོ་དེ་དག་ནི་སྔར་དགེ་སློང་ཕའི་རྣམ་འབྱེད་དུ་བསྟན་ཟིན་ཏོ། །
ཤེས་བཞིན་རྫུན་སྨྲ་ལ་སོགས་པ་མཚན་ཉིད་ཅི་འདྲ་བའི་ཐུན་མོང་བ་སུམ་ཅུ་རྩ་ལྔ་དང་། སྐྱོན་ནས་སྨྲ་བ་ལ་སོགས་པ་མིང་ཙམ་གྱི་ཐུན་མོང་བ་སུམ་ཅུ་རྩ་བདུན་ནོ། །
དེའང་གནས་ངན་ལེན་འཆབ་པ་ལ་་་་་་ལྷག་མ་འཆབ་པ་དང་ཕམ་པ་འཆབ་པ་གཉིས་ལས། མཚན་མཐུན་གྱི་ལྷག་མ་འཆབ་པའི་ལྟུང་བྱེད་ནི། ཐུན་མོང་བ་བདུན་ཅུ་རྩ་གཉིས་ཀྱི་གྲངས་སུ་གཏོགས་ལ། མཚན་མཐུན་གྱི་ཕམ་པ་འཆབ་པ་ནི་ཐུན་མོང་མ་ཡིན་པ་སྟེ། དགེ་སློང་ལ་་་་་་གནས་ངན་ལེན་འཆབ་པའི་ལྟུང་བྱེད་དུ་འགྱུར་ཡང་། དགེ་སློང་མ་ནི་འཆབ་པའི་ཕམ་པར་འགྱུར་བའོ། །
་་་་་མཚན་མི་མཐུན་པ་སྤང་བའི་རྗེས་སུ་ཕྱོགས་ན་ནི་དགེ་སློང་ལ་ལྟུང་བྱེད་ཀྱི་ན་སྨད་དུ་འགྱུར་ཡང་། དགེ་སློང་མ་ལ་ནི་བཟློག་པའི་ཕམ་པ་བསྐྱེད་པ་ཡོད་དོ། །
བདུན་ཅུ་རྩ་གཉིས་པོ་དེ་དག་གཞན་སེལ་གྱི་སྒོ་ནས་ངེས་བཟུང་བ་ནི། མ་བསྐོས་པ་ལ་སོགས་པ་བཅུ་དང་ཞེས་པ་ལ་སོགས་པ་བཅོ་བརྒྱད་ནི། སོ་སོ་ཐར་པའི་མདོར་དགེ་སློང་ཕ་མའི་ལྟུང་བྱེད་ཐུན་མོང་དུ་རྣམ་པར་བཞག་པ་ལ་མ་གཏོགས་སོ། །
དེ་དག་གི་རྒྱུ་མཚན་ནི་མ་བསྐོས་པར་་་་་་དགེ་སློང་ལ་ཆོས་སྟོན་པ་དང་། ཉི་མ་ནུབ་ཀྱི་བར་དུ་དགེ་སློང་ལ་་་་་་ཆོས་སྟོན་པ་དང་། ཟས་ཅུང་ཟད་ཙམ་གྱི་ཕྱིར་ཆོས་སྟོན་པ་ལས་གྱུར་པ་སྟེ། གསུམ་པོ་དེ་དག་ནི་དགེ་སློང་མ་རྣམས་ལ་ལྟུང་བྱེད་དུ་རྣམ་པར་མི་བཞག་སྟེ། ཊཱི་ཀ་ལས་དགེ་སློང་མ་རྣམས་ཀྱིས་དགེ་སློང་དག་ལ་ཆོས་བསྟན་པར་བྱ་བ་མ་ཡིན་པའི་ཕྱིར་རོ། །
ཞེས་གསུངས་ཏེ། སྤྱིར་བཏང་ལ་བསྟན་པར་བྱ་བ་མ་ཡིན་པའོ། །
དགེ་སློང་ལ་་་་་་གོས་སྦྱིན་པ་དང་དགེ་སློང་གི་་་་་་གོས་བཟོ་་་་་་བྱེད་པ་གཉིས་ཀྱང་དགེ་སློང་མ་རྣམས་ལ་ལྟུང་བྱེད་དུ་རྣམ་པར་མི་བཞག་སྟེ། ཊཱི་ཀ་ལས་དགེ་སློང་ནི་འཁོར་གཙོ་བོ་ཡིན་པའི་ཕྱིར་དང་། མཆོད་པའི་གནས་ཉིད་ཡིན་པའི་ཕྱིར་དགེ་སློང་ལ་དགེ་སློང་མས་གོས་སྦྱིན་པ་དང་དགེ་སློང་མས་དགེ་སློང་གི་གོས་བཟོ་བྱེད་པ་ལ་ཚུལ་དང་མི་མཐུན་པ་མཚང་པོ་ཆེ་མེད་པའི་ཕྱིར་རོ་ཞེས་སོ། །
དགེ་སློང་དང་་་་་་ལྷན་ཅིག་ལམ་དུ་འགྲོ་བ་དང་དགེ་སློང་དང་་་་་་ལྷན་ཅིག་གྲུར་འགྲོ་བ་ཡང་། དགེ་སློང་མ་རྣམས་ལ་ལྟུང་བྱེད་དུ་རྣམ་པར་མི་བཞག་སྟེ། ཊཱི་ཀ་ལས་དགེ་སློང་མ་རྣམས་ནི་མཐུ་ཆུང་བའི་ཕྱིར་གཞན་ལ་བསྟེན་ཏེ་ལམ་དུ་འགྲོ་བ་ལ་མཚང་པོ་ཆེ་མེད་པའི་ཕྱིར་རོ་ཞེས་སོ། །
དབེན་པ་འདུག་འགྲེང་གཉིས་ཀྱང་དགེ་སློང་ཕ་མའི་ལྟུང་བྱེད་ཐུན་མོང་དུ་མི་བཞག་སྟེ། ལྟུང་བྱེད་ཀྱི་དབྱེ་བ་མི་མཚུངས་པའི་ཕྱིར་ཏེ། དགེ་སློང་ལ་དབེན་པ་ན་འགྲེང་བའི་ལྟུང་བྱེད་གཅིག་ཏུ་བཅས་ལ། དགེ་སློང་མ་རྣམས་ལ་དབེན་པ་ན་འགྲེང་བའི་ལྟུང་བྱེད་བཞི་བཅས་པའི་ཕྱིར་རོ། །
དབེན་པ་ན་འདུག་པ་ལ་ཡང་ཚུལ་དེ་བཞིན་དུ་སྦྱར་རོ། །
ཊཱི་ཀ་ལས་ནི་དགེ་སློང་མ་བུད་མེད་དང་ལྷན་ཅིག་འདུག་པ་དང་། དགེ་སློང་མ་དང་ལྷན་ཅིག་འགྲེང་བ་ལ་ཉེས་པ་ཅི་ཡང་མེད་པའི་ཕྱིར་རོ་ཞེས་ཀྱང་བཤད་དོ། །
སྦྱོར་དུ་བཅུག་པ་ཟ་བ་ཡང་དགེ་སློང་མ་རྣམས་ལ་ལྟུང་བྱེད་དུ་རྣམ་པར་མི་བཞག་སྟེ། ཊཱི་ཀ་ལས་སྐྱེས་པས་སྦྱོར་དུ་བཅུག་པ་བུད་མེད་ཀྱིས་ཟ་བ་ལ་ནི་དེ་ཙམ་སྐྱེ་བོས་སྨད་པ་མེད་པའི་ཕྱིར་རོ་ཞེས་སོ། །

སྐྲད་པ་ཡང་དགེ་སློང་ཕ་མའི་ལྟུང་བྱེད་ཐུན་མོང་དུ་མི་བཞག་སྟེ། ལྟུང་བྱེད་ཀྱི་དབྱེ་བ་མི་མཚུངས་པའི་ཕྱིར་ཏེ། དགེ་སློང་ལ་སྐྲོད་པའི་ལྟུང་བྱེད་གཅིག་ཏུ་བཅས་ལ། དགེ་སློང་མ་རྣམས་ལ་སྐྲོད་པའི་ལྟུང་བྱེད་གཉིས་བཅས་པའི་ཕྱིར་རོ། །
ཡང་ཡང་ཟ་བ་ཡང་དགེ་སློང་མ་རྣམས་ལ་ལྟུང་བྱེད་དུ་རྣམ་པར་མི་བཞག་སྟེ། ཊཱི་ཀ་ལས་དགེ་སློང་མ་རྣམས་ནི་ཤས་ཆེར་མཆོད་པར་བྱ་བ་མ་ཡིན་པའི་ཕྱིར་དེ་དག་ལ་དེ་འབྱུང་དཀའ་བའི་ཕྱིར་རོ་ཞེས་སོ། །
ཟས་བསོད་པ་སློང་བའང་དགེ་སློང་མ་རྣམས་ལ་ལྟུང་བྱེད་དུ་མི་བཞག་སྟེ། ལྟུང་བྱེད་ལས་སྡེ་ཚན་ཐ་དད་པ་སོ་སོར་བཤགས་པར་བྱ་བར་འགྱུར་བའི་ཕྱིར་རོ། །
མ་ལོན་པ་དང་ཞེས་པ་མ་ལོན་པ་བསྙེན་རྫོགས་བྱེད་པ་ཡང་། དགེ་སློང་ཕ་མའི་ལྟུང་བྱེད་ཐུན་མོང་དུ་མི་བཞག་སྟེ། ལྟུང་བྱེད་ཀྱི་དབྱེ་བ་མི་མཚུངས་པའི་ཕྱིར་ཏེ། དགེ་སློང་ལ་ལོ་ཉི་ཤུ་མ་ལོན་པ་བསྙེན་པར་རྫོགས་པའི་ལྟུང་བྱེད་གཅིག་ཏུ་བཅས་ལ། དགེ་སློང་མ་རྣམས་ལ་ནི་སྡོམ་ལེན་་་་་་ལོ་བཅུ་གཉིས་མ་ལོན་པ་དེ་ལོ་ཉི་ཤུ་མ་ལོན་པའི་བྱེ་བྲག་ཡིན་མོད་ཀྱི་ལོ་བཅུ་གཉིས་མ་ལོན་པ་དང་ལོ་ཉི་ཤུ་མ་ལོན་པ་སྟེ། མ་ལོན་པ་བསྙེན་རྫོགས་བྱེད་པའི་ལྟུང་བྱེད་གཉིས་སུ་བཅས་པའི་ཕྱིར་རོ། །
ཊཱི་ཀ་ལས་དབྱར་གྱི་རས་ཆེན་ཚད་ལས་ལྷག་པའི་ལྟུང་བྱེད་ཀྱང་དགེ་སློང་མ་རྣམས་ལ་རྣམ་པར་མི་བཞག་སྟེ། དགེ་སློང་མ་རྣམས་ལ་རས་ཆེན་གྱི་དོད་པོར་ཆུ་གོས་གནང་བ་་་་་་དགེ་སློང་མ་རྣམས་ལ་རས་ཆེན་འཆང་བ་ཉིད་ཀྱང་མ་བཅས་པས་རས་ཆེན་གྱི་ཚད་ངེས་པ་རྣམ་པར་མ་བཞག་པའི་ཕྱིར་རོ་ཞེས་སོ། །
ཁྱད་པར་དུའང་འདུག་པ་དང་འགྲེང་བ་དང་ཕྱིར་མ་བླངས་པར་སྤྱོད་པ་དང་ཞེས་གསུངས་པའི་ལྟུང་བ་འདི་གསུམ་ལ་ནི། རྣམ་པར་བཞག་པ་ལུགས་གཉིས་ཡོད་དེ། དགེ་སློང་མའི་སོ་སོ་ཐར་པ་དང་མདོ་རྩ་འགྲེལ་དབང་བཙན་དུ་བྱས་པ་དང་། ལུང་དགེ་སློང་མའི་རྣམ་འབྱེད་དང་ལུང་ཞུ་བ་དབང་བཙན་དུ་བྱས་པའོ། །
རྣམ་པར་བཞག་པ་དང་པོ་ལྟར་ན་ཉལ་ཤོམ་འདུག་འགྲེང་གཉིས་དང་གདེང་མེད་པར་སྤྱོད་པ་སྟེ་་་་་་ལྟུང་བྱེད་འདི་གསུམ་ནི་དགེ་སློང་མ་རྣམས་ལ་མེད་དེ། དགེ་སློང་མའི་སོ་སོ་ཐར་པ་ལས། སྐྲོད་དང་མ་བསྐོས་ཉི་ནུབ་དང་། །
ཟས་དང་ཆོས་གོས་གཉིས་དག་དང་། །
དོན་མཐུན་གྲུ་དང་དབེན་པ་གཉིས། །
སྦྱོར་བཅུག་ཡང་ཡང་བསད་པ་དང་། །
ཉལ་སར་འདུག་དང་འགྲེང་བ་དང་། །
གདེང་མེད་ཉི་ཤུ་མ་ལོན་དང་། །
རས་ཆེན་ལྟུང་བྱེད་བཅོ་བརྒྱད་པོ། །
བཀོལ་བའི་ལྷག་མ་འདིར་འདོད་དོ། །
ཞེས་གསུངས་ལ། དེ་དང་མདོ་རྩ་འགྲེལ་མཐུན་ནོ། །
ཁྱད་པར་དུའང་ཉལ་པོ་བྱེད་པར་ཤོམ་པའི་ཁྱིམ་ན་འདུག་པ་དང་འགྲེང་བ་དང་། ཕྱིར་མ་བླངས་པར་སྤྱོད་པ་ཞེས་པའི་ཊཱི་ཀ་ལས་འདི་དག་་་་་་དངོས་བཅས་དང་རྒྱུ་མཚན་ཅུང་ཟད་འདྲ་བ་ནི་ཅུང་ཟད་ཆ་མཐུན་པ་ལ་བསྟེན་པ་ཡིན་པའི་ཕྱིར་འདུལ་བ་མདོར་བསྡུས་པ་ལས་ཉེས་བྱས་སུ་གསུངས་པའི་ཕྱིར། དེ་དག་ཀྱང་དགེ་སློང་མ་རྣམས་ལ་ལྟུང་བྱེད་ཉིད་དུ་རྣམ་པར་མི་བཞག་གོ་ཞེས་བཤད་དོ། །
རྣམ་པར་བཞག་པ་གཉིས་པ་ལྟར་ན། ཉལ་ཤོམ་འདུག་འགྲེང་གཉིས་དང་གདེང་མེད་པར་སྤྱོད་པ་སྟེ།་་་་་གསུམ་པ་དེ་དག་ནི་དགེ་སློང་མ་ལ་ལྟུང་བྱེད་དེ། ལུང་དགེ་སློང་མའི་རྣམ་འབྱེད་ལས། ཡང་དགེ་སློང་མ་གང་ཤེས་བཞིན་དུ་ཉལ་པོ་བྱེད་པར་ཤོམ་པའི་ཁྱིམ་དུ་འདུག་པ་བྱེད་ན་ལྟུང་བྱེད་དོ། །
ཡང་དགེ་སློང་མ་གང་ཤེས་བཞིན་དུ་ཉལ་པོ་བྱེད་པར་ཤོམ་པའི་ཁྱིམ་དུ་དབེན་པ་སྐྱབས་ཡོད་པ་ན་འགྲེང་ན་ལྟུང་བྱེད་དོ་ཞེས་་་་་་སྦོམ་དགའ་མོས་སྤོས་འཚོང་གི་ཁྱེའུ་ཉལ་པོ་བྱེད་པར་ཤོམ་པའི་ཁྱིམ་ན་འདུག་འགྲེང་བྱས་པའི་གླེང་གཞི་དང་བཅས་པར་གསུངས་སོ། །

ཉལ་པོ་བྱེད་པར་ཤོམ་པའི་ཁྱིམ་ན་འདུག་པའི་ལྟུང་བྱེད་ཀྱི་ལུང་ཞུ་བ་ལས་ཀྱང་དགེ་སློང་མས་འཚལ་བཞིན་་་་་་ཤེས་བཞིན་དུ་མྱ་ངན་དང་བཅས་པའི་་་་་་ཉལ་པོ་བྱེད་པ་གྲོང་་་་་་ཁྱིམ་དུ་ནན་གྱིས་མཆིས་པར་བགྱིད་ན་ཅིར་་་་་་འདུག་པར་བགྱིད་ན་འགྱུར་ལྟུང་བྱེད་དོ། །
དེ་བཞིན་དུ་མྱ་ངན་དང་བཅས་པར་འགྲེང་བ་ལ་བརྗོད་པར་བྱའོ་ཞེས་བཤད་དོ། །
གདེང་མེད་པར་སྤྱོད་པ་ལ་ཡང་ལུང་དགེ་སློང་མའི་རྣམ་འབྱེད་ལས་ཡང་དགེ་སློང་མ་གང་དགེ་སློང་མ་ལ་གོས་དག་བྱིན་ནས་དེའི་འོག་ཏུ་ཕྱིར་མ་བླངས་པར་སྤྱོད་ན་ལྟུང་བྱེད་དོ་ཞེས་་་་་་སྦོམ་དགའ་མོས་ཉེ་གནས་མ་ལ་གོས་བྱིན་ནས་གདེང་མེད་པར་སྤྱད་པའི་ཕྱིར་གླེང་གཞི་དང་བཅས་པར་གསུངས་སོ། །
མའི་སོ་སོ་ཐར་པའི་འགྲེང་པ་ལས་ཀྱང་། ཡང་དགེ་སློང་མ་གང་གིས་དགེ་སློང་མ་ལ་གོས་བྱིན་ནས་དེའི་འོག་ཏུ་གདེང་མེད་པར་གྱོན་ན་ལྟུང་བྱེད་དོ་ཞེས་བཤད་ཅིང་། གདེང་མེད་སོགས་བཅོ་བརྒྱད་བཀོལ་ལོ་ཞེས་་་་་་མའི་སོ་སོ་ཐར་པའི་སྡོམས་ཚིག་ལས་འབྱུང་མོད་ཀྱི། གདེང་མེད་ནི་བཀོལ་དུ་མི་རུང་སྟེ། ཅིའི་ཕྱིར་ཞེ་ན། ལུང་དགེ་སློང་མའི་རྣམ་འབྱེད་ལས་་་་་་གོང་དུ་སྡོམས་ཀྱི་ཚིགས་སུ་བཅད་པ་ལས་ཀྱང་འབྱུང་བའི་ཕྱིར་རོ་ཞེས་ཀྱང་མའི་སོ་སོ་ཐར་པའི། འགྲེལ་བ་དེ་ཉིད་ལས་བཤད་དོ། །
འོ་ན་རྣམ་པར་བཞག་པ་ལུགས་གཉིས་པོ་གང་གི་རྗེས་སུ་འབྲང་ཞེ་ན། ལག་ལེན་དོག་མཐའ་གཟུང་སྟེ། རྣམ་བཤད་རིགས་པ་ལས། ཡང་དག་བསྡུས་པའི་གཞི་ཉམས་ཕྱིར། །
ཞེས་་་་་་བཀའ་སྡུད་པ་པོས་ཡང་དག་པར་བསྡུས་པའི་གཞི་གཞུང་ཉམས་པར་གསུངས་ལ། སྨན་བླའི་མདོ་ལས་དགེ་སློང་མ་གང་དག་བསླབ་པའི་གཞི་ལྔ་བརྒྱ་པོ་དག་འཛིན་པ་དང་ཞེས་གསུངས་པ་དང་། མདོ་རྩ་བའི་མཚན་འགྱུར་སྐབས་ཀྱི་འགྲེལ་ཆུང་ལས་དགེ་སློང་མའི་ཁྲིམས་ལྔ་བརྒྱ་བསྲུང་ངོ་ཞེས་གསུངས་པའི་གནད་ཀྱིས། ལུགས་ཕྱི་མ་ལྟར་བཤད་ན་ལེགས་སམ་སྙམ་མོ། །
ལྟུང་མེད་དང་བསླབ་བྱ་ཞར་བྱུང་དུ་བསྟན་པ་ནི། དགེ་སློང་གིས་་་་་་དགེ་སློང་མ་ལྟ་བུ་རབ་ཏུ་བྱུང་བ་མོའི་་་་་་ལ་སྦྱིན་པ་ཕྱིར་ཟས་གོས་ལ་སོགས་པ་ཟང་ཟིང་སྦྱིན་པ་ཉེ་བར་སྒྲུབ་ཏུ་རུང་སྟེ། ཕོངས་པ་ལ་སོགས་པའི་རྐྱེན་བྱུང་ནའོ། །
དེའང་ལུང་ཕྲན་ཚེགས་ལས་དགེ་སློང་དེས་མུ་གེའི་དུས་ན་དགེ་སློང་མ་བསོད་སྙོམས་ཀྱིས་ཕོངས་པ་དེ་ལ་བསོད་སྙོམས་ཀྱི་ཕྱེད་སྦྱིན་ནོ་ཞེས་གསུངས་སོ། །
བུ་ཆུང་ངུ་དང་ཞེས་པ་ནི་མ་ལས་ལོགས་ཤིག་ཏུ་མལ་མི་ཐུབ་པའི་བུ་ཆུང་ངུ་དང་ལྡན་པའི་དགེ་སློང་མ་ལ་རང་གི་བུ་ཆུང་ངུ་དང་ལྷན་ཅིག་ཉལ་བའི་གནང་བ་སྦྱིན་པ་སྟེ། དགེ་འདུན་མ་རྣམས་ཀྱིས་གསོལ་གཉིས་ཀྱི་ལས་ཀྱིས་སྦྱིན་པའོ། །
དུས་ཕྱིས་བུ་དེ་ཆེན་པོར་གྱུར་ན་ནི་ལུང་ཕྲན་ཚེགས་ལས་དགེ་སློང་མས་ནམ་་་་་་ཞིག་ན་རང་གི་བུ་ཆེན་པོར་གྱུར་པ་དེའི་ཚེ་དེ་དང་ལྷན་ཅིག་ཁང་པ་གཅིག་ཏུ་ཉལ་བར་མི་རུང་སྟེ། ཇི་ལྟར་་་་་་སྐྱེས་པ་དང་ཁང་པ་གཅིག་ཏུ་ཉལ་བའི་བསླབ་པ་བཅས་པ་བཞིན་སློབས་ཤིག་ཅེས་གསུངས་སོ། །
དེས་ན་ཁྲིམས་གྲོགས་མེད་པར་མཚན་མི་མཐུན་པ་དང་ཁང་པ་གཅིག་ཏུ་ཉལ་བའི་ལྟུང་བ་བསྐྱེད་པ་ལ་ཉེ་དུ་མ་ཡིན་པ་ཡན་ལག་དགོས་པར་་་་་་ཤ་ལུགས་པ་སྨྲ་བ་རྣམས་ནི་མི་རིགས་སོ། །
ད་ནི་ཐུན་མོང་མ་ཡིན་པ་བརྒྱ་རྩ་བརྒྱད་དུ་དབྱེ་བ་འཆད་དེ། རབ་ཏུ་འབྱིན་པ་དང་ཞེས་པ་ལ་སོགས་པས་བསྟན་ཏོ། །
འདི་ལ་གཉིས་ཏེ་སྤྱིའི་དོན་དང་། སོ་སོའི་དོན་ཏོ། །
དང་པོ་སྤྱི་དོན་ནི་དགེ་སློང་མའི་ལྟུང་བྱེད་བརྒྱ་རྩ་བརྒྱད་པོ་འདི་རྣམས་དགེ་སློང་ཕ་ལ་ཅིར་འགྱུར་ཞེ་ན། ལྟུང་མེད་དུ་འགྱུར་བ་བཅོ་ལྔ་སྟེ། ལོ་བཅུ་གཉིས་་་་་་མ་ལོན་་་་་་པས་འཁོར་དང་འཁོར་མང་ཉེར་འཇོག་དང་། །

ལོའི་རྗེས་སུ་རབ་ཏུ་འབྱིན་པ་སྟེ་་་་་་འཁོར་མང་གསོག་དང་གནོད་འགྱུར་སྤང་་་་་་སྐབས་ཀྱི་གསུམ་ནི་ཁྱིམ་བདག་ལ་མ་དྲིས་པར་ཁྱིམ་གཞན་དུ་མཚན་མི་འདའ་བར་བྱེད་པ་དང་མཚན་མོ་མ་རྟགས་པར་སྐྱབས་ཡོད་པར་འདའ་བར་བྱེད་པ་དང་གནས་ཁང་དུ་དགེ་སློང་མ་གཞན་མེད་པར་མཚན་མོ་འདའ་བར་བྱེད་པ་སྟེ་གསུམ་དང་། །
སྨེ་གབ་མི་འཆང་ཆུ་གོས་མི་འཆང་དང་། །
བཀྲུ་བཤལ་བ་ལ་གོས་ནི་འཁྲུར་འཇུག་དང་། །
ལྕི་བའི་ཆོས་ལས་འདས་པའི་སྐབས་ཀྱི་བཞི།་་་་་ནི་ཟླ་བ་ཕྱེད་ཕྱེད་ཅིང་དགེ་སློང་རྣམས་ལས་གདམས་ངག་དང་རྗེས་བསྟན་ཉམས་སུ་མྱོང་བར་མི་བྱེད་པ་དང་། དགེ་སློང་མེད་པར་གསོ་སྦྱོང་བྱེད་པ་དང་། དགེ་སློང་མེད་པའི་གནས་སུ་དབྱར་གནས་ཁས་ལེན་པ་དང་། དབྱར་གནས་པས་གཉིས་ཀའི་དགེ་འདུན་ལ་དགག་དབྱེ་མི་བྱེད་པ་སྟེ་བཞི་དང་ཕྱི་སར་གཅིག་པུར་འགྲོ་དང་བཅོ་ལྔའོ། །
ཞེས་བསྡུ་བའི་ཚིགས་སུ་བཅད་པའོ། །
དེ་དག་དགེ་སློང་ལ་ལྟུང་མེད་དུ་བཞག་པ་ནི། སྐྱེས་པ་ལ་དེ་རྣམས་ཀྱི་དབང་དུ་བྱ་བའི་དགག་བྱ་མེད་པའི་ཕྱིར་རོ། །
རྒྱ་སྐྱེགས་ཀྱི་ཆང་བུ་འཛུད་པའི་དོད་པོ་དགེ་སློང་གི་འབྱིན་པའི་དགེ་འདུན་ལྷག་མ་སྟེ། གལ་ཏེ་ན་དགེ་སློང་གིས་རང་གི་ཁའམ་བཤང་ལམ་དུ་རྒྱ་སྐྱེགས་ཀྱི་ཆང་བུ་འཇུག་ན་ནི་སྦོམ་པོར་འགྱུར་བར་ཊཱི་ཀ་ལས་བཤད་དོ། །
ཉེས་མེད་བཅོ་ལྔ་དང་རྒྱ་སྐྱེགས་ཀྱི་ཆང་བུ་འཛུད་པ་སྟེ་་་་་་བཅུ་དྲུག་པོ་དེ་དག་མ་གཏོགས་པ་འདི་རྣམས་ཐམས་ཅད་དགེ་སློང་ལ་ཉེས་བྱས་སུ་འགྱུར་ཏེ། དབང་དུ་བྱ་བའི་དགག་བྱ་མ་རྫོགས་པ་དང་ལྡན་པའི་ཕྱིར་རོ། །
དེ་ལྟར་སྤྱི་དོན་བསྟན་ཟིན་ཏོ། །
གཉིས་པ་སོ་སོའི་དོན་ལ། མ་ལོན་པས་ཉེ་བར་འཇོག་པ་འདི་ལ་གསུམ་ལས། གླེང་གཞི་ནི་སྦོམ་དགའ་མོ་བསྙེན་པར་རྫོགས་ནས་ལོ་བཅུ་གཉིས་མ་ལོན་པས་གཞན་བསྙེན་པར་རྫོགས་པར་བྱེད་པ་ལས་སོ། །
དགག་བྱ་ནི་རྟེན་དང་བརྟེན་པ་གཉིས་བསླབ་པ་མི་བརྟན་པར་འགྱུར་བའོ། །
གཞུང་གི་དོན་ནི་རང་བསྙེན་པར་རྫོགས་ནས་ལོ་བཅུ་གཉིས་མ་ལོན་པས་མཁན་མོ་བྱས་ཏེ་གཞན་རབ་ཏུ་འབྱིན་པ་དང་བསྙེན་རྫོགས་བྱེད་པ་ལའོ་་་་་་ལྟུང་བྱེད་དུ་འགྱུར་རོ། །
ཞེས་སོ། །
འཁོར་ཉེ་བར་འཇོག་པའི་སྐབས་སུ་ཐུན་མོང་གི་བསླབ་བྱ་ནི། འཁོར་དང་འཁོར་མང་ཉེར་འཇོག་གི་གནང་བ་སྦྱིན་ཞེས་སོ། །
འདིའི་སྤྱི་དོན་ལ་གཉིས་ལས། དང་པོ་གནང་བ་བྱིན་པའི་དགོས་པ་ནི། གནང་བ་མ་ཐོབ་པར་འཁོར་དང་འཁོར་མང་ཉེ་བར་འཇོག་ན་ལྟུང་བྱེད་དུ་འགྱུར་བ་ལས་གནང་བ་བྱིན་པས་་་་་་འཁོར་དང་འཁོར་མང་ཉེ་བར་བཞག་ཀྱང་ལྟུང་བ་མི་འབྱུང་བ་དང་། ཁྱོད་ཀྱིས་འཁོར་དང་འཁོར་མང་ཉེ་བར་འཇོག་གསུང་ན། ངས་ཀྱང་ཉེ་བར་འཇོག་ཏུ་ཅིའི་ཕྱིར་མི་རུང་ཞེས་དྲན་ནས་བཅས་པའི་རྒྱ་རལ་བར་འགྱུར་བ་ལས་ལས་ཀྱི་ཚེགས་བྱིན་པས་་་་་་བཅས་པའི་ས་མཚམས་ཟིན་པའོ། །
གཉིས་པ་བསྡུས་པའི་དོན་ལ་བཞི་ལས། དང་པོ་ཡུལ་གང་ལ་གནང་བ་སྦྱིན་པ་ནི། མཁན་མོར་འོས་པའི་མཚན་ཉིད་དང་ལྡན་པ་ལ་སྟེ། བཙུན་པའི་ཡན་ལག་ཏུ་བསྙེན་རྫོགས་ཀྱི་སྡོམ་པ་དག་པ་དང་། བརྟན་པའི་ཡན་ལག་ཏུ་བསྙེན་པར་རྫོགས་ནས་བར་མ་ཆད་པར་ལོ་བཅུ་གཉིས་ལོན་པ་དང་། མཁས་པའི་ཡན་ལག་ཏུ་འདུལ་བ་ཤེས་པ་དང་། ཕན་འདོགས་ཀྱི་ཡན་ལག་ཏུ་སྙིང་རྗེ་དང་བཟོད་པ་དང་ལྡན་པ་ལ་སོགས་པ་སྔར་ལྔ་ཕྲུགས་ཀྱི་སྐབས་སུ་བཤད་པ་བཞིན་ནོ། །
དེ་ལྟར་མཁན་མོར་འོས་པའི་མཚན་ཉིད་དང་ལྡན་པ་དེ་དག་གི་སྟེང་དུ་སྦྱིན་པའི་ཡུལ་གྱི་ཐུན་མོང་བ་འདི་རྣམས་བསྣན་ཏེ་་་་་་མཚམས་ཀྱི་ནང་ན་གནས་པ་དང་། ཚོགས་སུ་མ་ཚང་བ་དང་། སྔར་གནང་བ་བྱིན་པ་དང་མ་འབྲེལ་བ་དང་། རང་གིས་ལན་གསུམ་གསོལ་བ་འདེབས་པ་ལ་གནང་བ་སྦྱིན་ནོ། །

གཉིས་པ་རྟེན་གང་གིས་སྦྱིན་པ་ནི། དགེ་འདུན་མ་མཚན་ཉིད་བཞི་ལྡན་གྱིས་སོ། །
གསུམ་པ་ཆོ་ག་གང་གིས་སྦྱིན་པ་ནི། སྦྱོར་དངོས་མཇུག་གསུམ་སྟེ། སྦྱོར་བ་འདུ་བའི་སྐབས་རྗེས་སུ་བསྒྲུབ་པ་ལ་སོགས་པ་ཕྱག་འཚལ་བ་དང་ཐལ་མོ་སྦྱར་ནས་ཙོག་ཙོག་པོར་འདུག་པ་སྤྱོད་ལམ་བསྟེན་ཏེ་གསོལ་བ་ལན་གསུམ་གདབ་པ་་་་་་དང་། དངོས་གཞི་གསོལ་གཉིས་ཀྱི་ལས་དང་། མཇུག་ལས་ཀྱི་མཇུག་སྡུད་བརྗོད་པའོ། །
བཞི་པ་གནང་བ་བྱིན་པ་འཇིག་པའི་རྒྱུ་ནི་མཚན་གྱུར་པ་དང་བབས་པ་དང་ཤི་བ་དང་མཚན་གཉིས་ཅིག་ཅར་བྱུང་བ་ལ་སོགས་་་་་་འདི་ལ་ཆོ་ག་རྣམས་གྱུར་ཏོ་ཞེས་གསུངས་པ་དང་། ཞིང་མ་ཡིན་པར་གྱུར་པའི་ཕྱིར་ཞེས་དང་པོའི་སྒྲུབ་བྱེད་དང་ཕྱི་མ་རྣམས་ཀྱི་སྒྲུབ་བྱེད་གོ་རིམ་བཞིན་ནོ། །
པའོ། །
ཡན་ལག་གི་དོན་ནི་འཁོར་དང་འཁོར་མང་པོ་ཞེས་སོ། །
འཁོར་ཉེ་བར་འཇོག་པ་འདི་ལ་གསུམ་ལས། གླེང་གཞི་ནི་སྦོམ་དགའ་མོས་དགེ་འདུན་མ་ལ་གནང་བ་མ་ཞུས་པར་འཁོར་ཉེ་བར་འཇོག་པར་བྱེད་པ་ན། དོན་ཉུང་བའི་དགེ་སློང་མ་རྣམས་སྨོད་པར་བྱེད་པ་ལས་སོ། །
དགག་བྱ་ནི་འཁོར་རྗེས་སུ་མི་སྐྱོང་པས་འཁོར་རྣམས་ཚུལ་ཁྲིམས་ཉམས་པར་འགྱུར་བའོ། །
གཞུང་གི་དོན་ནི་སྔར་ཉེ་བར་འཇོག་པའི་གནང་བ་མ་ཐོབ་པ་ལ་ལྟུང་བྱེད་འདིར་འགྱུར་རོ། །
དེ་ལྟར་གནང་བ་མ་ཐོབ་པའི་དགེ་སློང་མ་དེས་འཁོར་གཅིག་གམ་གཉིས་ཙམ་ཉེ་བར་འཇོག་ནའོ། །
ཊཱི་ཀ་ལས་འཁོར་ཉེ་བར་འཇོག་པ་ཞེས་བྱ་བ་ནི་རབ་ཏུ་འབྱིན་པ་དང་བསྙེན་རྫོགས་བྱེད་པ་དང་དགེ་སློབ་མར་བྱེད་པ་དང་གནས་སྦྱིན་པ་ཞེས་བྱ་བ་རྣམ་པ་བཞིའོ་ཞེས་གསུངས་སོ། །
འཁོར་མང་པོ་ཉེ་བར་འཇོག་པ་འདི་ལ་གསུམ་ལས། གླེང་གཞི་ནི་སྦོམ་དགའ་མོས་འདོད་ཆེན་གྱིས་འཁོར་མང་པོ་ཉེ་བར་བཞག་ནས་ཆོས་མི་སྟོན་གདམས་ངག་མི་སྟེར་བས། དེ་དག་མ་དུལ་མ་ཞི་མ་བསྲུངས་པར་གྱུར་པ་ལས་སོ། །
དགག་བྱ་ནི་སྔར་དང་འདྲའོ། །
གཞུང་གི་དོན་ནི་འཁོར་ཉེ་བར་འཇོག་པ་ལས་ཅིག་ཤོས་འཁོར་མང་པོ་ཉེ་བར་འཇོག་པའི་ལྟུང་བྱེད་ནི། འཁོར་མང་པོ་སྟེ་འཁོར་གསུམ་ཡན་ཆད་ཉེ་བར་འཇོག་ནའོ། །
དེའང་འཁོར་མང་ཉེར་འཇོག་གི་གནང་བ་མ་ཐོབ་པའི་དགེ་སློང་མས་འཁོར་གསུམ་ཡན་ཆད་ཉེ་བར་འཇོག་ན་ལྟུང་བྱེད་དུ་འགྱུར་རོ། །
ཉེ་བར་འཇོག་པ་ནི་རྣམ་པ་བཞི་སྟེ་སྔ་མ་བཞིན་ནོ། །
འཁོར་མང་པོ་ཞེས་པ་ནི་གསུམ་ཡན་ཆད་ལ་མང་པོའི་སྒྲ་འཇུག་ཅིང་། འགྲེལ་ཆུང་ལས་སློབ་མ་དང་ཉེ་གནས་མང་དུ་འཆང་ན་ལྟུང་བའོ། །
གོང་མ་ནི་སློབ་མ་གཅིག་གཉིས་ཙམ་ལ་བྱའོ་ཞེས་བཤད་དོ། །
ལོ་བཅུ་གཉིས་མ་ལོན་པ་བསྙེན་རྫོགས་བྱེད་པ་དང་། ལོ་ཉི་ཤུ་མ་ལོན་པ་བསྙེན་རྫོགས་བྱེད་པ་འདི་གཉིས་འཆད་དོ། །
འདི་ལ་གསུམ་ལས། གླེང་གཞི་ནི་སྦོམ་དགའ་མོས་ཁྱིམ་སོ་བཟུང་བ་ལོ་བཅུ་གཉིས་མ་ལོན་པ་དང་། གཞོན་ནུ་མ་ལོ་ཉི་ཤུ་མ་ལོན་པ་དག་བསྙེན་པར་རྫོགས་པ་ན། དོན་ཉུང་བའི་དགེ་སློང་མ་རྣམས་སྨོད་པར་བྱེད་པ་ལས་སོ། །
དགག་བྱ་ནི་བསྙེན་རྫོགས་མི་རན་པ་ལ་བྱས་པས་གཞན་གྱི་རྒྱུད་ཆུད་ཟོས་པའོ། །
གཞུང་གི་དོན་ནི་བུད་མེད་ཁྱིམ་སོ་བཟུང་བ་་་་་་མངལ་དང་བཤོལ་ཟླ་དང་བཅས་ཏེ་ལོ་བཅུ་གཉིས་མ་ལོན་པ་བསྙེན་རྫོགས་བྱེད་ན་མཁན་མོ་ལ་ལྟུང་བྱེད་དུ་འགྱུར་རོ། །
བུད་མེད་ཁྱིམ་སོ་བཟུང་བ་ལས། གཞན་གཞོན་ནུ་མ་ནི་ལོ་ཉི་ཤུའི་མདུན་རོལ་ཏུ་བསྙེན་པར་རྫོགས་པར་བྱེད་ན་མཁན་མོ་ལ་ལྟུང་བྱེད་དུ་འགྱུར་རོ། །
ཚིགས་ལས་འདས་པའི་ལྟུང་བ་གཉིས་འཆད་དེ། འདི་ལ་གསུམ་ལས། གླེང་གཞི་ནི་སྦོམ་དགའ་མོས་དགེ་སློབ་མའི་བསླབ་པ་མ་བྱིན་པར་བསྙེན་པར་རྫོགས་པར་བྱེད་པ་ལས་སོ། །

དགག་བྱ་ནི་དགེ་སློང་མའི་སྡོམ་པ་མི་བརྟན་པར་འགྱུར་བའོ། །
གཞུང་གི་དོན་ནི་དགེ་སློབ་མའི་བསླབ་པ་མ་བྱིན་པ་ཁྱིམ་སོ་བཟུང་བ་དང་ཁྱིམ་སོ་མ་བཟུང་བ་གཉིས་མཁན་མོ་ཉིད་ཀྱིས་བསྙེན་པར་རྫོགས་པར་བྱེད་པ་ལའོ། །
ཞེས་སྔ་མར་སྦྱར་ཏེ་མཁན་མོ་ལ་ལྟུང་བྱེད་གཉིས་སོ། །
འོ་ན་ཚངས་སྤྱོད་ཉེར་གནས་མ་བྱས་པར་བསྙེན་རྫོགས་བྱེད་ན་ལྟུང་བ་ཅིར་འགྱུར་ཞེས་འདྲི་ན། མདོ་རྩ་འགྲེལ་ནས་གསལ་བར་མ་གསུངས་ཀྱང་། ལུང་དགེ་སློང་མའི་རྣམ་འབྱེད་ལས་ལོ་ཉི་ཤུ་ལོན་པ་ཚངས་པར་སྤྱད་པ་ལ་ཉེ་བར་གནས་པའི་སྡོམ་པ་མ་གསོལ་བར་དགེ་སློང་མའི་དངོས་པོར་བསྙེན་པར་རྫོགས་པར་བྱེད་པ་ན་ལྟུང་བྱེད་དུ་འགྱུར་རོ་ཞེས་གསུངས་ལ། མའི་སོ་སོ་ཐར་པའི་འགྲེལ་པ་ལས་ཀྱང་། ཡང་དགེ་སློང་མ་གང་ལོ་ཉི་ཤུ་ལོན་པ་ཚངས་པར་སྤྱོད་པ་ལ་ཉེ་བར་གནས་པའི་སྡོམ་པ་མ་བྱིན་པར་བསྙེན་པར་རྫོགས་པར་བྱེད་ན་ལྟུང་བྱེད་དོ་ཞེས་བཤད་དོ། །
ལྟུང་བྱེད་དེ་ནི་མའི་སོ་སོ་ཐར་པ་དང་མདོ་རྩ་འགྲེལ་ལས་ནི་མ་བཤད་དོ། །
བསླབ་པ་ལ་མ་བསླབས་པ་བསྙེན་རྫོགས་བྱེད་པ་འདིའི་གླེང་གཞི་ནི་དགེ་སློབ་མའི་བསླབ་པ་ལོ་གཉིས་སུ་མ་སྤྱད་པ་དེ་སྦོམ་དགའ་མོས་བསྙེན་རྫོགས་བྱེད་པ་ལ། དོན་ཉུང་བའི་དགེ་སློང་མ་རྣམས་སྨོད་པར་བྱེད་པ་ལས་སོ། །
དགག་བྱ་ནི་དགེ་སློང་མའི་སྡོམ་པ་མི་བརྟན་པར་འགྱུར་བའོ། །
གཞུང་གི་དོན་ནི་དགེ་སློབ་མའི་སྡོམ་པ་བྱིན་དུ་ཟིན་ཀྱང་། དགེ་སློབ་མའི་བསླབ་པ་དེ་ལ་ལོ་གཉིས་སུ་མ་སྤྱད་པ་ཉིད་བསྙེན་པར་རྫོགས་པར་བྱེད་པ་ལའོ་ཞེས་སྔ་མར་སྦྱར་ཏེ། མཁན་མོ་ལ་ལྟུང་བྱེད་དུ་འགྱུར་རོ། །
བསླབ་པ་ལ་བསླབས་པ་བསྙེན་རྫོགས་མི་བྱེད་པ་འདིའི་སྤྱི་དོན་ལ་གླེང་གཞི་ནི་སྦོམ་དགའ་མོས་ལྷན་ཅིག་གནས་པ་དང་ཉེ་གནས་དག་དགེ་སློབ་མའི་བསླབ་པ་ལ་ལོ་གཉིས་སུ་བསླབས་ནས། དེས་དེ་དག་བསྙེན་རྫོགས་མི་བྱེད་པ་ལས་སོ། །
དགག་བྱ་ནི་ཆོས་ལ་སེར་སྣར་འགྱུར་བའོ། །
གཞུང་གི་དོན་ནི་ལོ་གཉིས་སུ་དགེ་སློབ་མའི་བསླབ་པས་སྤྱད་ཟིན་པ་ཉིད་བསྙེན་པར་རྫོགས་པར་འདོད་པ་དེ་མཁན་མོ་ཉིད་ཀྱིས་བསྙེན་པར་རྫོགས་པར་མི་བྱེད་པའི་མཁན་མོ་ལ་ལྟུང་བྱེད་དུ་འགྱུར་བའོ། །
་་་་་རྐྱེན་མ་ཚང་བའི་ཕྱིར་བསྙེན་རྫོགས་མི་བྱེད་པ་ལ་ནི་ལྟུང་བ་མེད་དོ་ཞེས་ཊཱི་ཀ་ལས་སོ། །
ཆོས་འཚོང་བའི་ལྟུང་བྱེད་འདིའི་གླེང་གཞི་ནི་སྦོམ་དགའ་མོ་ལ་དགེ་སློབ་མས་བདག་བསྙེན་པར་རྫོགས་པར་མཛད་དུ་གསོལ་ཞེས་ཞུས་པ་ན། གལ་ཏེ་ཁོ་མོ་ལ་གོས་བྱིན་ན། དེའི་འོག་ཏུ་ཁྱོད་བསྙེན་རྫོགས་བྱའོ་ཞེས་སྨས་པ་ལས་སོ། །
དགག་བྱ་ནི་ཆོས་འཚོང་བ་ལས་ལོག་འཚོ་དང་ལྡན་པར་འགྱུར་བའོ། །
གཞུང་གི་དོན་ནི། གལ་ཏེ་ཁོ་མོ་ལ་ཁྱོད་བསྙེན་རྫོགས་བྱེད་པའི་བརྔན་པ་གོས་སྦྱིན་པ་་་་་་གོས་ལ་སོགས་པ་སྦྱིན་པ་ལྟ་ན་དེའི་ཕྱིར་ཁྱེད་བསྙེན་རྫོགས་བྱའོ་ཞེས་བསྙེན་རྫོགས་་་་་་སྡོམ་པ་ལེན་འདོད་པ་ལ་་་་་་དེ་སྐད་ཟེར་བ་ལས་་་་་་ཕ་རོལ་པོ་དེས་དོན་གོ་ན་ལྟུང་བྱེད་དུ་འགྱུར་བའོ། །
ཊཱི་ཀ་ལས་འདིར་གོས་སྨོས་པ་ནི་མཆོག་ཏུ་གྱུར་པ་རིན་པོ་ཆེ་དང་། ཐ་མར་གྱུར་པ་ཐ་ན་རྐང་པ་མཉེ་བ་ལ་སོགས་པའི་དཔེ་ཡིན་ཏེ། དེ་དག་ལ་ཡང་ལྟུང་བྱེད་ཁོ་ནར་འགྱུར་ཞེས་སོ། །
་་་་་སྡོམ་པ་གཞན་བླང་བའི་ཕྱིར་དེ་སྐད་ཟེར་བ་དང་ཀློག་ཏུ་གཞུག་པའི་ཕྱིར་དེ་སྐད་ཟེར་བ་ལ་ནི་ཉེས་བྱས་སོ་ཞེས་ཊཱི་ཀ་ལས་སོ། །
འདྲིད་པའི་ལྟུང་བྱེད་འདིའི་གླེང་གཞི་ནི་གོའུ་ཏ་མ་སྐེམ་མོ་ལ་བུད་མེད་གཅིག་གིས་བདག་རབ་ཏུ་འབྱུང་འཚལ་ལོ་ཞེས་ཟེར་བ་ན། ཁྱོད་ཀྱིས་ཁྱིམ་རྒྱས་པར་བྱ་བ་སྤོངས་དང་དེའི་འོག་ཏུ་ཁྱོད་རབ་ཏུ་འབྱུང་བ་དཀའ་བར་མི་འགྱུར་རོ་ཞེས་སྨྲས་པ་དང་། དེས་དེ་སྤངས་ཏེ་འོངས་པ་ན་དེས་དེ་རབ་ཏུ་མ་ཕྱུང་བ་ལས་བདག་ནི་ཁྱིམ་ན་གནས་པ་ཡང་མ་ཡིན་ལ། རབ་ཏུ་བྱུང་བ་ཡང་མ་ཡིན་ནོ་ཞེས་ཁ་ཟེར་བའི་སྐབས་ལས་སོ། །

དགག་བྱ་ནི་འདྲིད་པ་སྟེ་གཞན་ལ་གནོད་པའོ། །
གཞུང་གི་དོན་ནི། ཊཱི་ཀ་ལས་ཁྱོད་རབ་ཏུ་བྱུང་བར་འགྱུར་བ་མི་དཀའ་འོ་ཞེས་་་་་་རབ་ཏུ་བྱུང་བར་འདོད་པའི་བསམ་པ་སྐྱེ་བ་དང་མཐུན་པའི་ཚིག་ཁྱིམ་པ་མོ་ལ་བསྟན་པས་ཁྱིམ་རྒྱས་པར་བྱ་བ་སྟེ་ཁྱིམ་ན་གནས་པ་ལ་དགོས་པའི་ཡོ་བྱད་རྣམས་སྤོང་དུ་བཅུག་ནས་རབ་ཏུ་མི་འབྱིན་པ་ལ་ལྟུང་བྱེད་དུ་འགྱུར་བའོ། །
་་་་་ཊཱི་ཀར་གཞན་གྱིས་འདྲིད་པ་ལ་ནི་ཉེས་བྱས་སོ་ཞེས་སོ། །
འཁོར་མང་པོ་གསོག་པ་འདིའི་གླེང་གཞི་ནི་སྦོམ་དགའ་མོས་རེ་རེ་ཞིང་ལོ་རབ་ཏུ་བྱུང་ནས། དེ་དག་ལ་འབོད་པའི་ཚེ། ལོ་གཅིག་པ་ལོ་གཉིས་པ་ལོ་ལྔ་པ་ཞེས་འབོད་པ་དང་། གཞན་གྱིས་སྨྲས་པ། ཅི་ཁྱོད་ཀྱིས་འདི་རྣམས་ཀྱི་མིང་མི་ཤེས་སམ་ཞེས་ཟེར་བ་ན། འདི་སྙེད་ཀྱི་མིང་སུས་ཤེས་པར་འགྱུར་ཞེས་ཟེར་བ་ལས་སོ། །
དགག་བྱ་ནི་མང་པོ་མི་སྐྱོང་བས་སྡོམ་པ་ཉམས་པའི་རྒྱུར་འགྱུར་བའོ། །
གཞུང་གི་དོན་ནི་མཁན་མོ་གང་ཞིག་གིས་ལོ་གང་ལ་རབ་ཏུ་ཕྱུང་བའི་ལོ་དེ་ཉིད་ལ་་་་་་སྔར་རབ་ཏུ་བྱུང་ཟིན་པ་དེ་ལས་གཞན་རབ་ཏུ་འབྱིན་ནམ་ལོ་དེའི་རྗེས་སུ་ཕྱི་དེ་ལོ་ལ་གཞན་རབ་ཏུ་འབྱིན་པ་ལ་ལྟུང་བྱེད་དུ་འགྱུར་བའོ། །
ལོའི་རྗེས་སུ་ལོ་གཉིས་པ་ལ་རབ་ཏུ་འབྱིན་པ་ལ་ཡང་ལྟུང་བྱེད་དུ་འགྱུར་ན། ལོ་དེ་ཉིད་ལྟ་ཅི་སྨོས་པའོ། །
རང་གི་རྣམ་བཤད་དང་ཊཱི་ཀ་ལས་ལོ་གསུམ་པ་ལ་སོགས་པ་དག་ལ་ནི་ལྟུང་བ་མེད་དོ་ཞེས་གསུངས་སོ། །
མ་གནང་བ་སྡུད་པ་འདིའི་གླེང་གཞི་ནི་བུད་མེད་གཅིག་ཁྱིམ་ཐབས་དང་རྩོད་ཅིང་འདུག་པ་ན། སྦོམ་དགའ་མོས་ཁྱོད་ཅིའི་ཕྱིར་རབ་ཏུ་མི་འབྱུང་ཞེས་སྨྲས་ཏེ། དེས་དེ་རབ་ཏུ་ཕྱུང་བ་དང་ཁྱིམ་བདག་དེ་ཁ་ཟེར་བ་ལས་སོ། །
དགག་བྱ་ནི་དེའི་ཁྱིམ་ཐབས་ལ་གནོད་པར་འགྱུར་བའོ། །
གཞུང་གི་དོན་ནི། བུད་མེད་བདག་པོས་མ་གནང་བ་སྟེ་ཆུང་མ་རབ་ཏུ་འབྱུང་དུ་ཁྱིམ་ཐབ་ཀྱིས་མ་གནང་བ་ཉིད་རབ་ཏུ་འབྱིན་པ་ལ་མཁན་མོ་ལ་ལྟུང་བྱེད་དུ་འགྱུར་བའོ། །
་་་་་འགྲེལ་ཆུང་ལས་བུད་མེད་ཁྱིམ་ཐབ་མེད་པ་ཕ་མས་མ་གནང་བ་རབ་ཏུ་ཕྱུང་ན་ལྟུང་བྱེད་དོ་ཞེས་བཤད་ཀྱང་རང་གི་རྣམ་བཤད་དང་ཊཱི་ཀ་ལས། བདག་པོ་ལ་ནི་ཇི་ལྟར་ཆུང་མ་རབ་ཏུ་ཕྱུང་ན་གཏན་བྲལ་དུ་འགྲོ་བས་གནོད་པར་འགྱུར་བ་དེ་ལྟ་བུ་ལ་སོགས་པ་རབ་ཏུ་བྱུང་ན་གཏན་བྲལ་དུ་འགྲོ་བ་ཙམ་དུ་གནོད་པར་མི་འགྱུར་བས་ཞེས་གསུངས་སོ། །
དེས་ན་ཕ་མས་མ་གནང་བ་རབ་ཏུ་ཕྱུང་ན་ཉེས་བྱས་སོ། །
སྐྱོན་ཅན་སྡུད་པའི་ལྟུང་བྱེད་བཞིའི་གླེང་གཞི་ནི་སྦོམ་དགའ་མོས་སྨད་འཚོང་མ་རབ་ཏུ་ཕྱུང་བ་དང་། དེས་བུད་མེད་སྦྲུམ་མ་རབ་ཏུ་ཕྱུང་བ་དང་། དེས་བུད་མེད་མྱ་ངན་གྱིས་གདུངས་པ་རབ་ཏུ་ཕྱུང་བ་དང་། བུད་མེད་ཤིན་ཏུ་གཏུམ་མོ་འཐབ་ཀྲོལ་ཅན་རབ་ཏུ་ཕྱུང་བ་ལས་བཅས་སོ། །
དགག་བྱ་ནི་འཁྲུལ་པ་མོ་དེ་ཉིད་དང་གཞན་གྱི་སྡོམ་པ་ཉམས་པར་བྱེད་ཅིང་གཞན་རྣམས་མ་དད་པར་འགྱུར་བ་དང་། རབ་བྱུང་སྦྲུམ་མ་ཧ་ཅང་མི་རིགས་སོ། །
ཞེས་འཕྱ་བའི་གནས་སུ་འགྱུར་བ་དང་། མྱ་ངན་སངས་པ་ན་སྡོམ་པ་མི་བརྟན་པས་བསྟན་པ་ལ་རྨ་འབྱིན་པར་འགྱུར་བ་དང་། འཐབ་རྩོད་འཕེལ་བས་རབ་བྱུང་མོ་རྣམས་ལ་གནོད་པར་འགྱུར་བའོ། །
གཞུང་གི་དོན་ནི། འཁྲུལ་བ་མོ་དང་སྦྲུམ་མ་དང་བུད་མེད་མྱ་ངན་གྱིས་གཟིར་བ་དང་ཙབ་ཀྲོལ་ཅན་རབ་ཏུ་འབྱིན་པ་ལ་མཁན་མོ་ལ་ལྟུང་བྱེད་དུ་འགྱུར་རོ་ཞེས་རེ་རེ་ནས་སྔ་མར་སྦྱར་རོ། །
འཁྲུལ་པ་མོ་ཞེས་པའི་ལུང་རྣམ་འབྱེད་ལས་སྨད་འཚོང་མ་རབ་ཏུ་འབྱིན་ན་ལྟུང་བྱེད་དོ་ཞེས་གསུངས་སོ། །

དེ་ནི་མཚོན་པ་ཙམ་སྟེ་སྨད་འཚོང་ཡིན་ཡང་རུང་མ་ཡིན་ཡང་རུང་སྟེ། སྨད་འཚོང་མ་ནི་མ་ཡིན་ཡང་ཐམས་ཅད་ཀྱི་འཁྲུལ་བ་མོར་སྤྱོད་པ། སྲས་མོ་ལྷ་ལྟོས་ལྟ་བུ་འདོམས་པ་ལྟ་བུའོ།་་་་་།མའི་སོ་སོ་ཐར་པ་ལས་བུད་མེད་འཁྲུལ་མོ་ཞེས་སྤྱིར་གསུངས་ལ། དེའི་འགྲེལ་བ་ལས་བུད་མེད་འཕྱོན་མ་རབ་ཏུ་ཕྱུང་ན་ལྟུང་བྱེད་དོ་ཞེས་བཤད་དོ། །
ཙབ་ཀྲོལ་ཅན་ནི་མའི་རྣམ་འབྱེད་ལས་བུད་མེད་གཏུམ་མོ་ཁྲོ་བ་འཐབ་ཀྲོལ་ཅན་ནོ་ཞེས་སོ། །
ཊཱི་ཀ་ལས་ཙབ་ཀྲོལ་ཅན་་་་་་ཊཱི་ཀར་རབ་ཏུ་འབྱིན་པ་ལ་ལྟུང་བྱེད་དུ་འགྱུར་བ་མ་ཟད་ཀྱི་ནི་བསྙེན་པར་རྫོགས་པར་བྱེད་པ་ལ་ཡང་ལྟུང་བྱེད་དུ་འགྱུར་རོ། །
་་་་་བུད་མེད་ཙབ་ཀྲོལ་ཅན་བསྟན་པ་ལ་བཞུགས་པ་ནི་ཤིན་ཏུ་ཚ་ལ་མ་ཡིན་པའི་ཕྱིར་ཞེས་ཊཱི་ཀ་ལས་སོ། །
སྦྲུམ་མ་བསྙེན་པར་རྫོགས་པར་བྱེད་པ་ནི་ཉེས་བྱས་སོ་ཞེས་གསུངས་པས། འཁྲུལ་པ་མོ་དང་མྱ་ངན་གཟིར་བ་བསྙེན་རྫོགས་བྱེད་ན་ཡང་ཉེས་བྱས་སུ་སྦྱར་རོ། །
ཡལ་བར་འདོར་བའི་ལྟུང་བྱེད་བཞིའི་གླེང་གཞི་ནི་སྦོམ་དགའ་མོས་རབ་ཏུ་ཕྱུང་ནས། དེ་དག་ལ་གདམས་ངག་མི་འབོགས་ཕན་མི་འདོགས་པ་ལས་ནི་དང་པོ་བཅས་སོ། །
སྦོམ་དགའ་མོས་ཁྱིམ་ཐབས་བྱེས་སུ་སོང་བའི་ཆུང་མ་རབ་ཏུ་ཕྱུང་བ་ལས། དུས་ཕྱིས་ཁྱིམ་ཐབས་དེ་འོང་པར་ཐོས་ནས་བདག་ཕྱོགས་གཞན་ཞིག་ཏུ་བཀར་དུ་གསོལ་ཞེས་སྨྲས་ཀྱང་། དེས་དེ་མ་བཀར་བ་དང་། ཁྱིམ་ཐབས་དེས་དེ་བཟུང་བ་ལས་གཉིས་པ་བཅས་སོ། །
སྦོམ་དགའ་མོས་རབ་ཏུ་ཕྱུང་ནས་དེ་དག་ལ་བསླབ་པ་རྣམས་སློབ་པར་མི་བྱེད་པ་ལས་གསུམ་པ་བཅས་སོ། །
སྦོམ་དགའ་མོས་ལྷན་ཅིག་གནས་པ་དང་ཉེ་གནས་དག་ཉེ་བར་བཞག་ནས་ན་བ་ལ་ནད་གཡོག་མི་བྱེད་པ་ལས་དེ་དག་མགོན་མེད་པས་སྡུག་བསྔལ་བར་གྱུར་པ་ལས་བཞི་པ་བཅས་སོ། །
འདི་རྣམས་ཀྱི་དགག་བྱ་ནི་ལྷན་ཅིག་གནས་པ་དང་ཉེ་གནས་ལ་གནོད་པར་འགྱུར་བའོ། །
གཞུང་གི་དོན་ནི། རང་གིས་རབ་ཏུ་བྱུང་བ་དང་བསྙེན་རྫོགས་བྱས་པ་དག་ལ། ཆོས་སམ་ཟང་ཟིང་གིས་ཕན་འདོགས་དགོས་པའི་དུས་ལ་བབ་ཅིང་། རང་ལ་ནུས་པ་ཡོད་བཞིན་དུ་ཆོས་སམ། ཟང་ཟིང་གིས་ཕན་མི་འདོགས་པའི་མཁན་མོ་ལ་ལྟུང་བྱེད་དུ་འགྱུར་བའོ། །
འདིར་བླ་མ་རྣམས་ནི་གདམས་ངག་དང་རྗེས་སུ་བསྟན་པས་ཕན་མི་འདོགས་པ་དེས་གཟུང་དུ་འཆད་ཀྱང་དེར་མ་ཟད་དེ་་་་་་འདི་ཉིད་ཀྱི་ལུང་རྣམ་འབྱེད་ལས་ཕན་མི་འདོགས་ན་ཞེས་བྱ་བ་ནི་ལྷུང་བཟེད་དང་ཆོས་གོས་དང་སྐ་རགས་དང་ལུང་དབོག་པ་དང་ཀློག་པ་དང་རྣལ་འབྱོར་ཡིད་ལ་བྱེད་པས་སོ་ཞེས་གསུངས་སོ། །
རང་གིས་དབྱུང་རྫོགས་བྱས་པའི་སློབ་མ་དེ་་་་་་ཉེ་དུས་རབ་བྱུང་ལས་འབེབས་འདོད་པ་ལ་སོགས་པ་བར་ཆད་དུ་འགྱུར་བ་མཐོང་ན་་་་་་བར་ཆད་མེ་ད་པའི་གནས་སུ་མི་འདྲེན་པའི་མཁན་མོ་ལ་ལྟུང་བྱེད་དུ་འགྱུར་བའོ། །
རང་གིས་བསྙེན་རྫོགས་བྱས་པའི་སློབ་མ་་་་་་དགེ་སློང་མའི་བསླབ་པའི་ཁྲིམས་རྣམས་ལ་མི་སློབ་པའི་མཁན་མོ་ལ་ལྟུང་བྱེད་དུ་འགྱུར་བའོ། །
རང་གིས་དབྱུང་རྫོགས་བྱས་པའི་སློབ་མ་་་་་་ནད་པ་དག་ལ་ནད་གཡོག་མི་བྱེད་པའི་མཁན་མོ་ལ་ལྟུང་བྱེད་དུ་འགྱུར་བའོ། །
སློབ་མ་ན་བའི་ནད་གཡོག་མི་བྱེད་ན་ནི་་་་་་མཁན་མོ་ལ་ལྟུང་བྱེད་དུ་གྱུར་པར་མ་ཟད་ཀྱི་གནས་ཀྱི་སློབ་དཔོན་མ་ལ་ཡང་ལྟུང་བྱེད་དུ་འགྱུར་རོ། །
་་་་་ཉེ་གནས་དང་བཅས་པ་གནས་ཀྱི་སློབ་དཔོན་མས་ཀྱང་ངོ་སྟེ། ནད་གཡོག་མི་བྱེད་ན་ལྟུང་བྱེད་དུ་འགྱུར་རོ་ཞེས་གསུངས་སོ། །
འདོད་པ་བསྟེན་པའི་ལྟུང་བྱེད་འདིའི་གླེང་གཞི་ནི། སྦོམ་དགའ་མོས་ཁྱིམ་ཐབས་བྱེས་སུ་སོང་བའི་ཆུང་མ་ལ་དྲིས་པ། ཁྱོད་དེའི་བར་དུ་ཇི་ལྟ་བུ་ཞིག་གིས་ཉོན་མོངས་པ་་་་་་མངོན་གྱུར་སེལ་བར་བྱེད། རྒྱ་སྐྱེགས་ཀྱི་ཆང་བུ་བཅངས་པ་ལས་སོ། །

དེ་ནས་སྦོམ་དགའ་མོས་རྒྱ་སྐྱེགས་ཀྱི་ཚིགས་མ་མཁན་ལ། རྒྱ་སྐྱེགས་ཀྱི་ཆང་བུ་ཉོས་ཏེ་ཉོན་མོངས་བསེལ་བར་བྱེད་པ་ལས་སོ། །
དགག་བྱ་ནི་འཁྲིག་པའི་འདོད་ཆགས་འཕེལ་བའོ། །
གཞུང་གི་དོན་ནི། དགེ་སློང་མ་རང་གིས་རང་གི་བསྟེན་བྱའི་ནང་དུ་ཊཱི་ཀ་ལས་་་་་་སོར་གཉིས་ལས་འདས་པར་རྒྱ་སྐྱེགས་ཀྱི་ཆང་བུ་འཛུད་པ་ལ་ལྟུང་བྱེད་དུ་འགྱུར་ཏེ། ཆང་བུ་འཛུད་པ་འདི་ལ་ཊཱི་ཀ་ལས་ཁུ་བ་འབྱིན་པ་ལས་གྱུར་པའི་ལྟུང་བྱེད་དུ་འགྱུར་རོ་ཞེས་སོ། །
་་་་་དེ་ཡང་རང་གི་རྣམ་བཤད་ལས་རྒྱ་སྐྱེགས་ཀྱི་ཆང་བུ་བཅུག་པ་ཙམ་ལ་ནི་ལྟུང་བྱེད་ཁོ་ནར་འགྱུར་རོ། །
ཁུ་བ་བྱུང་བའི་མཐར་ཡང་ལྟུང་བྱེད་ཁོ་ནར་ཤེས་པར་བྱའོ་ཞེས་གསུངས་སོ། །
ཊཱི་ཀ་ལས་རང་གི་འཛུད་པ་ལས་བྱའི། གཞན་འཛུད་དུ་བཅུག་པ་ལ་ནི་མི་ཚངས་པར་སྤྱོད་པར་གཏོགས་པའི་སྦོམ་པོར་འགྱུར་རོ། །
རྒྱ་སྐྱེགས་ཀྱི་ཆང་བུ་ཞེས་སྨོས་པ་ནི་རྫས་འཇམ་པོ་ཧ་ཅང་མི་འཕྲ་བ་གཞན་དག་གི་དཔེ་ཡིན་ནོ་ཞེས་བཤད་དོ། །
མདོ་རྩ་འགྲེལ་ལྟར་ན་རྒྱུན་ལས་བཟློག་ཕྱོགས་སུ་བརྩལ་ན་བསླབ་བྱ་ལས་འདས་པའི་ཉེས་བྱས་སོ། །
འདི་ལ་ལུང་ཕྲན་ཚེགས་དང་དེའི་འགྲེལ་པ་ལས་ནི་སྦོམ་པོར་གསུངས་ཏེ།་་་་་ལུང་ལས་དགེ་སློང་མས་ཆུའི་རྒྱུན་ལས་བཟློག་ཕྱོགས་སུ་འདུག་སྟེ་རེག་པས་དགའ་བར་བྱེད་ན་ལྟུང་བ་སྦོམ་པོར་འགྱུར་རོ་ཞེས་གསུངས་པ་དེའི་འགྲེལ་བ་ལས་ཀྱང་རེག་པ་བདག་གིར་བྱེད་པ་དེ། མི་ཚངས་པར་སྤྱད་པའི་ཕམ་པ་སྤྱོད་པར་འགྱུར་བའི་ཉེས་པ་སྦོམ་པོར་འགྱུར་རོ་ཞེས་བཤད་དོ། །
སྦོམ་པོ་བཏགས་པ་བར་དགོངས་སོ། །
འདོད་པ་བསྟེན་པ་ལྟར་བཅོས་པ་འདིའི་གླེང་གཞི་ནི་སྦོམ་དགའ་མོས་གསང་གནས་སུ་ལག་པ་བཅུག་ནས་ཉོན་མོངས་པ་ཞི་བར་གྱུར་གྱི་བར་དུ་བཀྲུས་པས་དེའི་གསང་གནས་སྐྲངས་པར་གྱུར་་་་་་ཏེ་པུ་ཤེལ་ཙི་དང་ཙན་དན་ལ་སོགས་པའི་བྱུག་པ་ཉེ་གནས་རྣམས་ལ་བླངས་པ་ལས་སོ། །
དགག་བྱ་ནི་སྔ་མ་དང་འདྲའོ། །
གཞུང་གི་དོན་ནི། དགེ་སློང་མས་རང་གི་སོར་མོའི་ཚིགས་གཉིས་ལས་ལྷག་པས་རང་གི་མོ་མཚན་གྱི་ནང་འཁྲུ་བ་ལ་ལྟུང་བྱེད་དུ་འགྱུར་བའོ། །
་་་་་དྲི་ངན་པ་འཁྲུ་བའི་ཕྱིར་སོར་གཉིས་ཙམ་གཞུག་པ་གནང་བར་ལུང་དང་རང་འགྲེལ་དང་ཊཱི་ཀ་ལས་བཤད་པ་དང་། ཚིགས་གཉིས་འདས་ན་ཉེས་བྱས་ཞེས་མའི་སོ་སོ་ཐར་འགྲེལ་ལས་བཤད་པ་མི་འགལ་ཏེ། ཆགས་སེམས་ཡོད་པ་དང་མེད་པའི་ཁྱད་པར་རོ། །
འདོད་པ་བསྟེན་པ་ལྟར་གནོད་པ་འདིའི་གླེང་གཞི་ནི་སྦོམ་དགའ་མོས་ཉོན་མོངས་པས་ཉེན་ནས་འདོད་ཆགས་ཞི་བར་གྱུར་གྱི་བར་དུ་གསང་བའི་ཕྱོགས་སུ་ཐལ་མོ་བསྣུན་པས་ཅི་ཙམ་ན་སྐྲངས་པར་གྱུར་ཏེ། ན་ནས་ངུ་བར་བྱེད་པ་ལས་སོ། །
དགག་བྱ་ནི་ཆགས་པ་འཕེལ་བ་དང་རང་ལ་གནོད་པའོ། །
གཞུང་གི་དོན་ནི། དགེ་སློང་མས་རང་གི་མོ་མཚན་་་་་་དེ་ལ་ལག་མཐིལ་གྱི་ཐལ་ལྕག་་་་་་ཆགས་སེམས་ཀྱིས་ཀྱང་རུང་ཆགས་པར་མ་གྱུར་པས་ཀྱང་རུང་སྟེ། ཞེས་ཊཱི་ཀ་ལས་བཤད་དོ། །
བསྣུན་པ་ལས་ཞེས་སོ། །
བསྟེན་པར་བྱ་བ་འཆོས་པ་འདིའི་གླེང་གཞི་ནི། སྦོམ་དགའ་མོས་འདོམས་ཀྱི་སྤུའི་ལས་བྱས་པ་་་་་་ནི་སྤུ་སྒྲེལ་བ་ཡིན་པར་ཤ་མི་ཡར་སྟོད་པ་གསུང་ཡང་། ལུང་རྣམ་འབྱེད་ལས་སྤུའི་ལས་བྱེད་པ་ཞེས་བྱ་བ་ནི་རྨོངས་འདྲེག་ནས་སོ་ཞེས་གསུངས་སོ། །
དེ་བུད་མེད་རྣམས་ལ་བསྟན་ཏེ། ཏིལ་འབྲུས་ཁྲ་བོར་བྱས་པ་སྤེན་རྩེ་ལྟར་འདུག་པ་ལ་བལྟོས། ཞེས་སྨྲས་པ་དང་། འདི་ནི་རབ་ཏུ་བྱུང་བ་དང་འཚམ་པ་མ་ལགས་སོ་ཞེས་སྨོད་པར་བྱེད་པ་ལས་སོ། །

དགག་བྱ་ནི་ཆགས་པ་འཕེལ་བའོ། །
གཞུང་གི་དོན་ནི་་་་་་དགེ་སློང་མས་རང་གི་མོ་མཚན་དེ་ལ་སྤུ་འཐོག་པར་བྱེད་དམ་བྱེད་དུ་འཇུག་པ་ལའོ་་་་་་ཕལ་ཆེར་བཏོགས་པར་ལྟུང་བྱེད་དུ་འགྱུར་རོ། །
ཞེས་སོ། །
ད་ནི་རིག་བྱ་མ་ཡིན་པ་དང་བསྟེན་པའི་ལྟུང་བྱེད་བཅུ་གཅིག་ལས། འགྲེང་བའི་ལྟུང་བྱེད་བཞི་འཆད་དེ། ཁྱིམ་པ་དང་དབེན་པ་སྐྱབས་ཡོད་པ་ན་འགྲེང་བའི་གླེང་གཞི་ནི། སྦོམ་དགའ་མོས་སྐྱེས་པ་དང་ལྷན་ཅིག་སྐྱབས་ཡོད་པ་ན་གཏམ་བྱེད་པ་དང་། ཁྱིམ་བདག་གི་ཆུང་མ་རྣམས་ཀྱིས་སྨྲས་པ། ཁྱེད་ཉིན་མོ་བརྡ་བྱས་ནས་མཚན་མོ་ཉེས་པར་སྤྱོད་པར་འགྱུར་རོ་ཞེས་ཟེར་བ་ལས་སོ། །
དགག་བྱ་ནི་ཆགས་པའི་རྒྱུར་འགྱུར་བའོ། །
གཞུང་གི་དོན་ནི་དགེ་སློང་མ་གཅིག་པུ་ཁྱིམ་པ་་་་་་འཁྲིག་པ་བསྟེན་པའི་མཐུ་མེད་པའོ། དང་ལྷན་ཅིག་དབེན་པ་སྐྱབས་ཡོད་པ་ན་འདོམ་གང་གི་ནང་ཚུན་ཆད་དུ་ཁྲིམས་གྲོགས་མེད་པར་འགྲེང་བ་ལ་ལྟུང་བྱེད་དུ་འགྱུར་རོ། །
དགེ་སློང་དང་དབེན་པ་སྐྱབས་ཡོད་པ་ན་འགྲེང་བའི་གླེང་གཞི་ནི་སྦེད་མས་འཆར་ཀ་དང་དབེན་པ་སྐྱབས་ཡོད་པ་ན་འགྲེང་བ་ལས་སོ། །
དགག་བྱ་ནི་ཆགས་པས་རྒྱུ་བྱས་ཏེ་རང་རིགས་ཀྱི་བསླབ་པ་ལ་གནོད་པའོ། །
གཞུང་གི་དོན་ནི་དགེ་སློང་དང་ངོ་ཞེས་པ་དགེ་སློང་དང་ལྷན་ཅིག་དབེན་པ་སྐྱབས་ཡོད་པ་ན་འགྲེང་བ་ལ་ལྟུང་བྱེད་དུ་འགྱུར་རོ། །
ཞེས་སྔ་མར་སྦྱར་རོ། །
ཁྱིམ་པ་དང་བླ་གབ་མེད་པ་ན་འགྲེང་བའི་གླེང་གཞི་ནི་སྦོམ་དགའ་མོས་སྐྱེས་པ་ཞིག་དང་ལྷན་ཅིག་བླ་གབ་མེད་པ་ན་འགྲེང་པ་ལས་སོ། །
དགག་བྱ་ནི་ཆགས་པའི་རྒྱུར་འགྱུར་བའོ། །
གཞུང་གི་དོན་ནི་བླ་གབ་མེད་པ་སྟེ་སྟེང་གཡོགས་མེད་པ་ན་སྔ་མ་ཁྱིམ་པ་དང་ལྷན་ཅིག་དགེ་སློང་མས་འགྲེང་བ་ལ་ལྟུང་བྱེད་དུ་འགྱུར་རོ་ཞེས་་་་་་འདོམ་གང་དང་ཁྲིམས་གྲོགས་མེད་པ་ལ་སོགས་པ་སྔ་མར་སྦྱར་རོ། །
བླ་གབ་མེད་པ་ནི་མཚོན་པ་ཙམ་སྟེ་་་་་་རྩིག་པ་དང་ཡོལ་བ་ལ་སོགས་པའི་སྐྱབས་མེད་པ་ནའོ། །
དགེ་སློང་མའི་རྣམ་འབྱེད་ལས་བླ་གབ་མེད་པ་ཞེས་བྱ་བ་ནི་ཐང་ལའོ་ཞེས་གསུངས་ཤིང་། ཊཱི་ཀ་ལས་བླ་གབ་མེད་པ་ཞེས་བྱ་བ་བར་ཆད་མེད་པའི་ཕྱོགས་ན་ཞེས་བཤད་དོ། །
དགེ་སློང་དང་བླ་གབ་མེད་པ་ན་འགྲེང་བའི་གླེང་གཞི་ནི་སྦེད་མས་འཆར་ཀ་དང་ལྷན་ཅིག་དབེན་པ་བླ་གབ་མེད་པ་ན་འགྲེང་བ་ལས་སོ། །
དགག་བྱ་ནི་ཆགས་པས་རྒྱུ་བྱས་ཏེ་རང་རིགས་ཀྱི་བསླབ་པ་ལ་གནོད་པའོ། །
གཞུང་གི་དོན་ནི། ཕྱི་མ་དང་ངོ་ཞེས་པ་སྟེ། ཕྱི་མ་དགེ་སློང་དང་ལྷན་ཅིག་བླ་གབ་མེད་པ་ན་དགེ་སློང་མས་འགྲེང་བ་ལ་ལྟུང་བྱེད་དུ་འགྱུར་རོ་ཞེས་སྔ་མར་སྦྱར་རོ། །
འགྲེང་བའི་ལྟུང་བྱེད་བཞི་པོ་བཤད་ཟིན་ཏོ། །
འོ་ན་དགེ་སློང་མས་སྐྱེས་པ་དང་དབེན་པ་ན་འདུག་པ་ལ་ཅིར་འགྱུར་ཞེ་ན། འདུག་པའི་ལྟུང་བྱེད་འདི་དག་ནི་མའི་སོ་སོ་ཐར་པ་དང་མདོ་རྩ་བ་ལས་དངོས་སུ་མ་གསུངས་ཀྱང་། རང་གི་རྣམ་བཤད་དང་ཊཱི་ཀ་ལས་་་་་་འགྲེང་བའི་ལྟུང་བྱེད་བཞི་པོ་ཡུལ་དེ་དག་ལ་ནི་འདུག་པ་ལ་ཡང་ལྟུང་བྱེད་ཁོ་ནར་འགྱུར་ཏེ། འགྲེང་བ་བས་ཀྱང་འདུག་པའི་་་་་་ཚུལ་དེ་དག་ནི་ཆེས་ལྕི་བ་ཡིན་པའི་ཕྱིར་རོ་ཞེས་བཤད་དོ། །
དེ་དག་ནི་ལུང་ཞུ་བ་ལས་དངོས་སུ་ཡང་གསུངས་ཏེ། དབེན་པ་ན་འདུག་པའི་ལྟུང་བྱེད་ཀྱི་སྐབས་ཀྱི་ལུང་ཞུ་བ་ལས། དགེ་སློང་མས་སྐྱེས་པ་དང་ལྷན་ཅིག་ཏུ་དབེན་པ་སྐྱབས་མཆིས་་་་་་ཏེ་སྐྱབས་ཡོད་པ་ན་མཆིས་་་་་་ཏེ་འདུག་ན་ཅིར་འགྱུར། ལྟུང་བྱེད་ཅེས་གསུངས་ལ། ལུང་དགེ་སློང་མའི་རྣམ་འབྱེད་ལས། དགེ་སློང་མ་གང་གཅིག་པུ་སྐྱེས་པ་གཅིག་དང་ལྷན་ཅིག་དབེན་པ་སྐྱབས་ཡོད་པ་ན་འདུག་པ་ན་ལྟུང་བྱེད་དོ། །

དགེ་སློང་མ་གང་གཅིག་པུ་དགེ་སློང་གཅིག་དང་ལྷན་ཅིག་དབེན་པ་སྐྱབས་ཡོད་པ་ན་འདུག་ན་ལྟུང་བྱེད་དོ། །
དགེ་སློང་མ་གང་གཅིག་པུ་སྐྱེས་པ་དང་ལྷན་ཅིག་བླ་གབ་མེད་པ་དབེན་པར་འདུག་ན་ལྟུང་བྱེད་དོ། །
དགེ་སློང་མ་གཅིག་པུ་དགེ་སློང་གཅིག་དང་ལྷན་ཅིག་བླ་གབ་མེད་པ་དབེན་པར་འདུག་ན་ལྟུང་བྱེད་དོ་ཞེས་འདུག་པའི་ལྟུང་བྱེད་བཞི་པོ་གླེང་གཞི་དང་བཅས་པར་གསུངས་སོ། །
བཤུབ་ཅིང་སྨྲ་བ་ལས་གྱུར་པའི་ལྟུང་བྱེད་བཞི་འཆད་དེ། འདི་རྣམས་ཀྱི་གླེང་གཞི་ནི་སྦོམ་དགའ་མོས་ཁྱིམ་པའི་རྣ་བར་བཤུབ་ཅིང་སྨྲ་བ་དང་། ཁྱིམ་པས་བཤུབ་ཅིང་སྨྲ་བ་དེ་དགེ་སློང་མ་དེས་ཉན་པ་དང་། སྦེད་མས་འཆར་ཀའི་རྣ་བར་བཤུབ་ཅིང་སྨྲ་བ་དང་། འཆར་ཀས་བཤུབ་ཅིང་སྨྲ་བ་དེ་སྦེད་མས་ཉན་པ་ལས་བཅས་སོ། །
དགག་བྱ་དེ་སྔ་མ་གཉིས་ཀྱི་དགག་བྱ་ཆགས་པའི་རྒྱུར་འགྱུར་བ་དང་། ཕྱི་མ་གཉིས་ཀྱི་དགག་བྱ་ཆགས་པས་རྒྱུ་བྱས་ཏེ་རང་རིགས་ཀྱི་བསླབ་པ་ལ་གནོད་པའོ། །
གཞུང་གི་དོན་ནི་དགེ་སློང་མས་ཁྱིམ་པའི་རྣར་མ་རེག་ཙམ་དུ་རྣ་དྲུང་དུ་བསྙེན་ཏེ་བཤུབ་ཅིང་སྨྲ་བ་ལ་ལྟུང་བྱེད་དུ་འགྱུར་་་་་་དོན་དང་བཅས་པ་དང་དོན་མེད་པའི་ཚིག་གང་སྨྲས་ཀྱང་ལྟུང་བྱེད་དུ་འགྱུར་ཏེ། གློ་ནས་རྣ་བར་བཤུབ་ཅིང་སྨྲ་ན་ཉན་པ་པོའི་དཔུང་མགོའི་ཕྱི་རོལ་གྱི་མཐའ་ལས། སྨྲ་བ་པོའི་ཁའི་སྒོ་འདས་ཏེ་སྨྲ་ན་ལྟུང་བྱེད་དུ་འགྱུར་རོ། །
མདུན་རོལ་ནས་བཤུབ་ཅིང་སྨྲ་ན་ཉན་པ་པོའི་སྙིང་ཁའི་རུས་པ་ལས་འདས་ནའོ། །
རྒྱབ་ངོས་ནས་བཤུབ་ཅིང་སྨྲ་ན་མཆན་ཁུང་གི་ཐད་ཀ་ནས་ཕྲག་པའི་ཕྱོགས་སུ་འདས་ཏེ་སྨྲ་ན་ལྟུང་བྱེད་དུ་འགྱུར་ཏེ། དེ་རྣམས་ཐམས་ཅད་ཊཱི་ཀ་ལས་བཤད་དོ། །
རོ། །
ཁྱིམ་པས་བཤུབ་ཅིང་སྨྲ་བ་དེ་ལས་དགེ་སློང་མ་དེས་ཚིག་དེ་ཉན་པ་ལ་ལྟུང་བྱེད་དུ་འགྱུར་རོ། །
དགེ་སློང་གིའོ་ཞེས་པ་དགེ་སློང་གི་རྣ་བར་དགེ་སློང་མས་བཤུབ་ཅིང་སྨྲ་བ་ལ་ལྟུང་བྱེད་དུ་འགྱུར་རོ། །
དེ་ལས་ཀྱང་ངོ་སྟེ་དགེ་སློང་གིས་བཤུབ་ཅིང་སྨྲ་བ་དེ་ལས་ཀྱང་དགེ་སློང་མ་དེས་ཚིག་དེ་ཉན་པ་ལ་ལྟུང་བྱེད་དུ་འགྱུར་རོ། །
རིག་པ་ལེན་ཀློག་གི་ལྟུང་བྱེད་གཉིས་ལས། ཁྱིམ་པ་ལས་རིག་པ་ལེན་པའི་གླེང་གཞི་ནི། སྦོམ་དགའ་མོ་སྐྱེས་པ་ལ་ཆགས་ནས་སྤོས་འཚོང་གི་ཁྱེའུའི་གྲོང་དུ་སོང་སྟེ། བཞིན་བཟང་རིག་པ་ཅུང་ཟད་ཀློག་གམ། ཐོན་ཅིག་དང་བསླབ་པོ་ཞེས་སྨྲས་པ་དང་། ཁྱེའུ་དེས་འདི་སྐད་ཅེས། ས་རི་ཕུ། བི་སི་རི་ཕུ། སི་རི། བི་སི་རི། ཕུ་སྭཱ་ཧཱ། ཞེས་སྨྲས་པ་ན་སྦོམ་དགའ་མོས་འདི་སྐད་ཅེས་ཡང་དང་ཡང་དུ་བརྗོད་ཅིག་ཅེས་སྨྲས་པ་དང་། དེ་ཁྲོས་ནས་མགོ་རེག་མོ་ངན་པ་ཞེས་སྤྱོས་པའི་བྱུང་བ་ལས་སོ། །
དགག་བྱ་ནི་ཆགས་པའི་རྒྱུར་འགྱུར་བ་དང་། རབ་བྱུང་གིས་ཁྱིམ་པ་ལ་ཆོས་མཉན་ནས་ཕྱག་འཚལ་བ་ལ་སོགས་པ་བླ་མ་ལ་མ་གུས་པའི་ཀུན་ཏུ་སྤྱོད་པས་་་་་་ཆོས་ལ་མ་གུས་པའི་རྒྱུར་འགྱུར་བའོ། །
གཞུང་གི་དོན་ནི། དགེ་སློང་མས་ཆོས་འཆད་པ་པོ་ཁྱིམ་པ་ལས་རིག་པ་གང་ཡང་རུང་བ་ལེན་པ་ལ་ལྟུང་བྱེད་དུ་འགྱུར་རོ། །
་་་་་རིག་པ་ནི་ནང་རིག་པས་སོ་ཞེས་གསུངས་སོ། །
མའི་སོ་ཐར་འགྲེལ་བ་ལས་ཁྱིམ་པ་ལས་གཙུག་ལག་སློབ་ན་ལྟུང་བྱེད་དོ་ཞེས་སོ། །
ཊཱི་ཀ་ལས་རིག་པ་གང་ཡང་རུང་བ་ལེན་པ་ཞེས་བྱ་བ་ནི་ནང་རིག་པ་གང་ཡང་རུང་བ་ཞེས་རིགས་སོ་ཞེས་སོ། །
ཁྱིམ་པ་ལས་རིག་པ་ཀློག་པའི་གླེང་གཞི་ནི། སྦོམ་དགའ་མོས་སྐྱེས་པ་ཞིག་རིག་པ་ཀློག་ཏུ་བཅུག་སྟེ། ཀྱེ་ནང་རྗེ། ས་རི་ཕུ། བི་སི་རི་ཕུ། སི་རི་པི་རི་ཕུ་སྭཱ་ཧཱ། ཞེས་ཟུངས་ཞིག་ཅེས་ལན་གསུམ་བཏོན་པ་དང་། མི་དེས་སྨྲས་པ། བདག་གིས་ཀུན་ཆུབ་པར་བཟུང་བ་ལགས་སོ། །

སྦོམ་དགའ་མོས་སྨྲས་པ། ཡང་དང་ཡང་དུ་ཟུངས་ཞིག་ཅེས་ཡང་དང་ཡང་དུ་བརྗོད་པ་དང་། མི་དེ་ཁྲོས་ནས་མགོ་རེག་མོ་ངན་པ་ཁྱོད་ཀྱང་མ་མཐོང་ཡང་སླ། རིགས་པ་ཡང་མེད་དུ་ཟད་དོ་ཞེས་ཟེར་བའི་བྱུང་བ་ལས་སོ། །
དགག་བྱ་ནི་སྔར་དང་འདྲའོ། །
་་་་་སྟེ་ཆགས་པའི་རྒྱུར་འགྱུར་བ་དང་ཆོས་ལ་མ་གུས་པའི་རྒྱུར་འགྱུར་བ་གཞུང་གི་དོན་ནི་འདིར་ཁ་ཅིག་ན་རེ་འདི་ནི་དགེ་སློང་མས་ཁྱིམ་པ་ལ་སྟོན་པར་བྱེད་པ་སྟེ། ལུང་གི་གླེང་གཞིས་ཤེས་སོ་ཞེས་ཟེར་རོ། །
་་་་་ཁྱིམ་པ་ལ་ཆོས་སྟོན་པའི་ལྟུང་བྱེད་དང་ཟློས་པའི་སྐྱོན་འོང་ཞེས་གསུང་ཡང་ཟློས་པར་མི་འགྱུར་ཏེ། དེ་ལ་ནི་ཁྲིམས་གྲོགས་མེད་པ་ཡན་ལག་ཏུ་དགོས་ཤིང་ཚིགས་དྲུག་ལས་ལྷག་པ་ཡན་ལག་ཏུ་དགོས་ལ། འདི་ལ་ནི་དེ་དག་ཡན་ལག་ཏུ་མི་དགོས་པས་སོ། །
དེས་ན་ཟློས་སྐྱོན་མི་འོང་ཡང་། །
སྐྱོན་གཞན་ཡོད་དེ། རབ་བྱུང་གིས་ཁྱིམ་པ་ལ་ཆོས་ཉན་ན་ཕྱག་འཚལ་བ་ལ་སོགས་པ་བླ་མ་ལ་མ་གུས་པའི་ཀུན་ཏུ་སྤྱོད་པ་རྣམས་མ་གྲུབ་སྟེ། དེ་ལྟར་མདོ་རྩ་ལས་ཁྱིམ་པ་འབྱུང་ཁུངས་སུ་གསུངས་པ་དང་འགལ་ལ། ལུང་གི་གླེང་གཞི་ལས་ཁྱེད་ཟེར་བ་ལྟར་བྱུང་ཡང་། གླེང་གཞི་དང་བཅས་པ་འབྲེལ་བའི་ངེས་པ་མེད་དོ་ཞེས་གསུངས་སོ། །
འོ་ན་གང་ཞེ་ན་བླ་མ་རྣམས་ནི་འདི་ལྟར་གསུང་སྟེ། ལས་ཞེས་བྱ་བ་ནི་འབྱུང་ཁུངས་ཀྱི་སྒྲ་ཡིན་་་་་་ཏེ་རི་ལས་གསེར་འབྱུང་ས་བོན་ལས་མྱུ་གུ་འབྱུང་ཞེས་པ་ལྟ་བུ་ཡིན་ལ་ཁྱིམ་པ་དེ་ལས་ཞེས་ཁྱིམ་པ་འབྱུང་ཁུངས་ཀྱི་སྒྲས་བརྗོད་བྱུང་བས་ན། ནང་རིག་པའི་ཚིག་ཀློག་པར་བྱེད་པ་པོ་ཁྱིམ་པ་དེ་ལས་རིག་པ་དེ་ཀློག་པ་ལ་ཉན་པ་པོའི་དགེ་སློང་མ་ལ་ལྟུང་བྱེད་དུ་འགྱུར་རོ། །
དེ་ལྟར་ན་སྔ་མ་ནི་ནང་རིག་པའི་དོན་བཤད་པ་ལེན་པ་སྟེ། དགེ་སློང་མས་དོན་གོ་ན་ལྟུང་བྱེད་དོ། །
འདི་ནི་ནང་རིག་པའི་ཚིག་ཀློག་པ་ཉན་པ་སྟེ་དགེ་སློང་མས་ཚིག་ཐོས་ན་ལྟུང་བྱེད་དོ། །
ཞེས་གསུངས་སོ། །
རྨ་བཅིངས་པ་འགྲོལ་དུ་འཇུག་པའི་གླེང་གཞི་ནི་གཙུག་དགའ་མོའི་དཔུང་བར་ཕོལ་མིག་བྱུང་ནས། དེ་སྨན་པ་ལ་འཆིང་དུ་བཅུག་ནས་བཅིངས་ཟིན་པ་དང་ཧ་ཅང་དམ་ཆེས་སོ་ཞེས་སྨྲས་སོ། །
ལྷོད་པར་བྱས་པ་ལ་ཧ་ཅང་ལྷོད་ཆེས་སོ། །
ཞེས་ཏེ་ལྟར་འཆིང་དུ་བཅུག་ཅིང་འགྲོལ་དུ་བཅུག་སྟེ། ཆགས་སེམས་ཀྱིས་ཡང་དང་ཡང་དུ་དེ་ལྟར་བྱས་པ་ལས་སོ། །
དགག་བྱ་ནི་ཆགས་པའི་རྒྱུར་འགྱུར་བའོ། །
གཞུང་གི་དོན་ནི་དགེ་སློང་མས་སེམས་ཉོན་མོངས་པ་ཅན་གྱི་རྒྱུ་ཐབས་ཀྱི་་་་་་རང་གི་ལག་པ་སོགས་པའི་ནི་རྨ་བཅིངས་ཤིང་སྐྱེས་པ་་་་་་འཁྲིད་པ་བསྟེན་པའི་མཐུ་ཡོད་པའི་ལས་འགྲོལ་དུ་འཇུག་པ་ལ་ལྟུང་བྱེད་དུ་འགྱུར་རོ། །
བུ་འཚོ་བའི་ལྟུང་བྱེད་ཀྱི་གླེང་གཞི་ནི་ཁྱིམ་བདག་གི་ཆུང་མ་ལ་བུ་བཙས་པ་ན། སྦོམ་དགའ་མོས་ཁྱེའུ་དེ་བླངས་ཏེ་ཆུ་དྲོན་གྱིས་བཀྲུས། མིག་ཏུ་མིག་སྨན་བླུགས། ས་ཞག་གིས་ཐིག་ལེ་བྲིས།་་་་་གནོད་པ་བསྲུང་བའི་ཕྱིར་སྒོའི་ས་ལས་དཔྲལ་བར་ཐིག་ལེ་གསུམ་བྱས་ཞེས་མའི་སོ་ཐར་འགྲེལ་བ་ལས་བཤད་དོ། །
མི་མ་ཡིན་གྱི་གནོད་པ་བསྲུང་བའི་ཕྱིར་རོ། །
སྦྲང་རྩི་དང་མར་གྱིས་བསྙོད་པ་ལས་སོ། །
དགག་བྱ་ནི་བྱིས་པ་ལ་སྲེད་པའི་ཉོན་མོངས་པ་འཕེལ་བའོ། །
གཞུང་གི་དོན་ནི་དགེ་སློང་མས་རང་གི་བུ་ཆུང་ངུ་ལས་གཞན་པའི་བུ་འཚོ་བ་སྟེ། ཁྱེའུ་དང་མ་ནིང་དང་བུ་མོ་དག་འཚོ་ཞིང་རྩེ་བ་ལ་སོགས་པ་ལ་ལྟུང་བྱེད་དུ་འགྱུར་རོ། །
དགེ་སློང་མ་སྦེད་མས་གཞོན་ནུ་འོད་སྲུངས་ལྟ་བུ་རང་གི་བུ་ཆུང་ངུ་འཚོ་བ་ལ་ཉེས་པ་མེད་དོ།་་་་་།ཁྱིམ་བདག་ལ་མ་དྲིས་པར་ཁམ་གཞན་དུ་མཚན་འདའ་བའི་གླེང་གཞི་ནི་དགེ་སློང་མ་རབ་ཏུ་མང་པོ་ལྗོངས་རྒྱུ་ཞིང་འདོང་པ་ན། ཐ་ག་པའི་ཁྱིམ་དུ་ནུབ་མོ་བྲང་བཏབ་སྟེ་འདུག་གོ །དེའི་འོག་ཏུ་མུན་སྲོས་པ་དང་ཁྱིམ་བདག་དེ་འོངས་ནས། དེས་དགེ་སློང་མ་དེ་དག་མ་མཐོང་མ་ཐོས་པར། དེས་ཆུང་མ་དང་ཀུན་ཏུ་སྤྱོད་པ་དེ་དགེ་སློང་མ་གཞོན་ནུ་ཞིག་གིས་ཚོར་ནས་གད་མོ་བགད་པ་དང་། ཁྱིམ་བདག་དེ་ཁྲོས་ཏེ། དགེ་སློང་མ་དེ་དག་ནམ་ཕྱེད་ནས་སྒོར་བཏོན་པ་ལས་སོ། །

དགག་བྱ་ནི་གཞན་གྱིས་བསླབ་པ་དང་འབྲལ་བའི་རྒྱུར་འགྱུར་བའོ། །
གཞུང་གི་དོན་ནི་་་་་་དགེ་སློང་མས་ཁྱིམ་བདག་ལ་མ་དྲིས་པར་་་་་་རྟ་ཕྱུགས་ཀྱི་ལྷས་མ་མགྲོན་ཁང་ལ་སོགས་པ་ཁྱིམ་གཞན་དུ་མཚན་མོ་འདའ་བར་བྱེད་པ་ལས་སོ་ཞེས་སོ། །
མཚན་མོ་མ་བརྟགས་པར་འདའ་བའི་གླེང་གཞི་ནི་དགེ་སློང་མ་རྣམས་ལྗོངས་རྒྱུ་བ་ན་ཁྱིམ་བདག་གཅིག་ལ་གནས་བརྙས་ཏེ་ནུབ་མོ་དེ་ན་འཁོད་པ་ལས། མཚན་མོ་ཆར་བབ་ནས། དེ་དག་ཕུགས་ལོགས་སུ་ཕུར་ཏེ་ཞུགས་པ་དང་། དེ་ན་སྐྱེས་པ་སྔར་ཞུགས་པ་ཞིག་ཡོད་པ་དེས་དགེ་སློང་མ་གཟུང་བ་ན། དེ་དག་གིས་ཁུས་བཏབ་བོ། །
དེ་ནས་དགེ་སློང་མ་་་་་་གཞན་རྣམས་ཀྱིས་དེ་ལ་་་་་་ཞུ་བ་གསོལ་བ་བྱས་ཏེ་་་་་་བཟུང་བ་དེ་བཏང་བ་ལས་སོ། །
དགག་བྱ་ནི་སྔར་དང་འདྲ་འོ།་་་་་སྟེ་གཞན་གྱིས་བསླབ་པ་དང་འབྲལ་བའི་རྒྱུར་འགྱུར་བ། །
གཞུང་གི་དོན་ནི་་་་་་དགེ་སློང་མས་མཚན་མོ་་་་་་གནས་འདིར་སྔར་ནས་སྐྱེས་པ་མ་ཞུགས་སམ་ཞེས་མ་བརྟགས་པར་སྐྱབས་་་་་་མུན་ཁུངས་དང་ནག་ཐིབས་ལ་སོགས་པ་ཡོད་པར་་་་་་མཚན་མོ་འདའ་བར་བྱེད་པ་ལའོ་་་་་་ལྟུང་བྱེད་དུ་འགྱུར་རོ། །
ཞེས་སོ། །
གནས་ཁང་དུ་མཚན་མོ་འདའ་བའི་གླེང་གཞི་ནི་སྦོམ་དགའ་མོས་སྐྱེས་པ་ལ་བརྡ་བྱས་ཏེ་སྐྱེས་པ་དེ་དབྱར་ཁང་གི་གནས་ཁང་དུ་འོངས་པ་ན། དེ་དགེ་སློང་མ་རྣམས་ཀྱིས་འཕྲིགས་ཏེ་སྨོད་པར་བྱེད་པ་ལས་སོ། །
དགག་བྱ་ནི་སྔར་དང་འདྲའོ། །
གཞུང་གི་དོན་ནི་གནས་ཁང་དུ་ཞེས་སྨོས་པ་ནི་མཚོན་པ་ཙམ་སྟེ། ཊཱི་ཀ་ལས་སྟེང་གཡོགས་པའི་ཕྱོགས་གཞན་ཡང་ཁ་ན་མ་ཐོ་བ་འདྲའོ་ཞེས་གསུངས་ཏེ། སྟེང་གཡོགས་དང་བཅས་པའི་གནས་དེར་དགེ་སློང་མ་གཞན་མེད་པར་དགེ་སློང་མ་གཅིག་པུ་མཚན་མོ་འདའ་བར་བྱེད་པ་ལས་ལྟུང་བྱེད་དུ་འགྱུར་རོ། །
མལ་ཁྲི་ལ་སོ་སོར་་་་་་ལོངས་སྤྱོད་ཅིང་གནས་པ་བཏང་བའི་གླེང་གཞི་ནི། དགེ་སློང་མ་འཆི་ལྟས་མ་དང་ཉེ་བའི་འཆི་ལྟས་མ་གཉིས་ཁྲི་གཅིག་ལ་ཉལ་ཏེ་སྐྱེས་པ་དང་བུད་མེད་འཁོད་པ་བཞིན་དུ་རྒོད་པ་དང་འཕྱར་གཡེང་དང་ལུས་ཀྱི་ཙབ་ཧྲལ་བྱེད་པ་ལ་དགེ་སློང་མ་རྣམས་འཕྱ་བར་བྱེད་པ་ལས་སོ། །
དགག་བྱ་ནི་ཆགས་པའི་རྒྱུར་འགྱུར་བའོ། །
གཞུང་དོན་ནི། དགེ་སློང་མས་དགེ་སློང་མ་གཞན་དང་ཁྲི་གཅིག་ལ་ལྷན་ཅིག་ཤ་མཐང་རེག་པ་དང་བཅས་ཤིང་མཚན་མོ་ཉལ་བ་ལ་སྐྱ་རེངས་འཆར་བ་ན་ལྟུང་བྱེད་དུ་འགྱུར་རོ། །
ཁྲི་གཅིག་ལ་ཉལ་བ་མ་ཡིན་ཡང་སྟན་གདིང་བ་གཅིག་ལ་ཉལ་ན་ཡང་སྟེ། ལུང་རྣམ་འབྱེད་ལས་དགེ་སློང་མ་གང་དགེ་སློང་མ་དང་ལྷན་ཅིག་གདིང་བ་གཅིག་ལ་བར་དུ་མ་བཅད་པར་ཉལ་ན་ལྟུང་བྱེད་དོ་ཞེས་ཀྱང་གསུངས་སོ། །
བྱི་དོར་ལས་གྱུར་པ་བརྒྱད་ལས་དང་པོ་ལྔའི་གླེང་གཞི་ནི་སྦོམ་དགའ་མོས་རང་གི་ལུས་ཀྱི་དྲིལ་ཕྱི་དགེ་སློང་མ་བྱེད་དུ་བཅུག་པ་དང་། དུར་ཁྲོད་བསྟེན་པ་འདི་དྲིལ་ཕྱི་བྱས་ཏེ་ཅི་བྱ་ཞེས་ཟེར་རོ། །
དེས་སྨྲས་པ། པགས་པའི་མདོག་འདི་འཚེར་ཞིང་གསལ་བར་བྱས་པ་དང་། བརྒྱན་པོ་པ་དང་ནལ་ཕྲུག་རྣམས་ཀྱི་སྙིང་འགས་པར་འགྱུར་རོ་ཞེས་སྨྲས་པ་ལས། དགེ་སློང་མ་རང་གི་ལུས་ལ་དགེ་སློང་མ་དྲིལ་ཕྱི་བྱེད་དུ་འཇུག་པ་བཀག་པ་དང་། དེ་ནས་དགེ་སློབ་མ་དང་དགེ་ཚུལ་མ་དང་ཁྱིམ་པ་མོ་དང་། མུ་སྟེགས་མོ་དྲིལ་ཕྱི་བྱེད་དུ་འཇུག་སྟེ། སྔ་མ་སྔ་མ་བཀག་པ་དང་། ཕྱི་མ་ཕྱི་མ་བྱེད་དུ་བཅུག་པ་ལས་སོ། །
དགག་བྱ་ནི་བྱ་བ་སོ་སོ་དང་འབྲེལ་ནས་རྒྱགས་པ་འཕེལ་བའོ། །
གཞུང་གི་དོན་ནི་དགེ་སློང་མས་རང་གི་ལུས་ལ་འདག་རྫས་ཀྱིས་དྲིལ་ཞིང་ཕྱི་བའི་ལུས་ཀྱི་དྲིལ་ཕྱི་དགེ་སློང་མ་གཞན་བྱེད་དུ་འཇུག་པ་དང་། དགེ་སློབ་མ་དང་། དགེ་ཚུལ་མ་དང་། ཁྱིམ་པ་མོ་དང་མུ་སྟེགས་མོ་བྱེད་དུ་འཇུག་ན་རེ་རེ་ལ་ལྟུང་བྱེད་རེ་རེ་སྟེ་ལྟུང་བྱེད་ལྔའོ། །

བཀྲུ་བཤལ་བྱེད་དུ་འཇུག་པའི་གླེང་གཞི་ནི་་་་་་འདི་ནི་ལུང་ན་མི་སྣང་ཡང་མའི་སོ་སོ་ཐར་འགྲེལ་ལས་དགེ་སློང་མ་བཅུ་གཉིས་སྡེ་དེ་དག་གིས་སྨྲས་པ། མར་དང་བག་ཕྱེ་དང་ཏིལ་གྱིས་བསྐུ་བ་ནི་བཅོམ་ལྡན་འདས་ཀྱིས་མ་གནང་བས། ཆུས་དྲག་ཏུ་བསྲུབ་ཅིང་བཀྲུས་ལ་ལུས་འཇམ་ཞིང་དཀར་པར་བྱའོ་ཞེས་ལུས་ལ་ཆུས་བསྲུབ་ཅིང་དྲག་ཏུ་འཁྲུ་བར་བྱེད་པ་ལས་སོ། །
དགག་བྱ་ནི་རྒྱགས་པ་འཕེལ་བའོ། །
གཞུང་གི་དོན་ནི་དགེ་སློང་མས་རང་གི་ལུས་ལ་ཆུ་འབའ་ཞིག་གིས་དྲི་མ་བཀྲུ་བཤལ་བུད་མེད་གཞན་བྱེད་དུ་འཇུག་པ་ལ་ལྟུང་བྱེད་དུ་འགྱུར་རོ། །
རྫས་དྲི་ཞིམ་པོ་བསྐུད་པའི་གླེང་གཞི་ནི་སྦོམ་དགའ་མོས་ལུས་ལ་དྲི་ཞིམ་པོས་བསྐུད་པར་བྱེད་པ་ལས་སོ། །
དགག་བྱ་ནི་རྒྱགས་པ་འཕེལ་བའོ། །
གཞུང་གི་དོན་ནི་་་་་་ཙན་དན་ལ་སོགས་པ་རྫས་དྲི་ཞིམ་པ་དག་གིས་དགེ་སློང་མས་རང་གི་ལུས་བསྐུད་པ་ལ་ལྟུང་བྱེད་དུ་འགྱུར་རོ། །
འབྲུ་མར་གྱི་ཚིགས་མས་བསྐུད་པའི་གླེང་གཞི་ནི་སྦོམ་དགའ་མོས་ཏིལ་གྱི་འབྲུ་མར་གྱི་ཚིགས་མས་ལུས་ཕྱི་བར་བྱེད་པ་ལས་སོ། །
དགག་བྱ་ནི་རྒྱགས་པ་འཕེལ་བའོ། །
གཞུང་གི་དོན་ནི་འབྲུ་མར་གྱི་ཚིགས་མ་དགེ་སློང་མ་རང་གི་ལུས་ལ་བསྐུད་པ་ལ་ལྟུང་བྱེད་དུ་འགྱུར་རོ། །
ཆུ་ལ་ལོངས་སྤྱོད་པའི་གླེང་གཞི་ནི་བཅུ་གཉིས་སྡེ་རྣམས་ཁྱིམ་བདག་གི་ཆུང་མ་མང་པོ་དང་ལག་པ་སྒྲེལ་ནས་འབབ་ཆུ་ཨ་ཛ་ར་བ་ཏིར་ཞུགས་ནས་ལུས་ཁྲུས་བྱེད་པ་ན། གཅིག་ལ་་་་་་མའི་སོ་ཐར་འགྲེལ་ལས་མོ་མཚན་ལ་གཅིག་མཛུབ་མོ་འཛུགས་ཤིང་། རྩེ་བར་བྱེད་ཅིང་ལུས་ཀྱི་ཙབ་ཧྲལ་བྱེད་པ་ལས་སོ། །
དགག་བྱ་ནི་རྒོད་བག་འཕེལ་བའོ། །
གཞུང་གི་དོན་ནི། དགེ་སློང་མས་བུད་མེད་དང་ལྷན་ཅིག་ལག་པ་སྦྲེལ་ཏེ། ཆུའི་ནང་དུ་ཞུགས་ནས་ཁྲུས་བྱེད་པ་ལ་ལྟུང་བྱེད་དུ་འགྱུར་རོ། །
ཊཱི་ཀ་ལས་ལྟེ་བར་སོན་ན་དངོས་གཞིའོ་ཞེས་སོ།་་་་་།སྐབས་འདི་ཉིད་ཀྱི་ལུང་རྣམ་འབྱེད་ལས་ཁྲུས་ནི་གཉིས་ཏེ། དབང་སྐུར་བའི་ཁྲུས་དང་། འཇུག་པའི་ཁྲུས་ལས་དོན་འདི་ལ་ནི་འཇུག་པའི་ཁྲུས་ལ་བྱ་བར་དགོངས་པའོ། །
ཞེས་སོ། །
འཆོས་པ་ལས་གྱུར་པ་དྲུག་ལས། སྐྲ་ཤད་པ་བཞིའི་གླེང་གཞི་ནི་བཅུ་གཉིས་སྡེ་རྣམས་པུ་ཤེལ་ཙིས་སྐྲ་ཤད་པ་ན་དགེ་སློང་མ་རྣམས་ཀྱིས་སྨྲས་པ། ཕུ་ནུ་མོ་དག་འདིས་ཅི་བྱེད། དེ་དག་གིས་སྨྲས་པ། སྐྲ་མ་འཛིངས་པར་བསྐྱེད་མོད། ཁྱེད་ཅག་ནི་སྐྲ་བསྐྱེད་པ་མ་ཡིན་གྱི། ཉོན་མོངས་པ་བསྐྱེད་དོ་ཞེས་སྨྲས་པ་དང་། དེ་བཞིན་དུ་བཅུ་གཉིས་སྡེས་སོ་མང་དང་། རྩྭའི་ཐུམ་བུ་དང་། དེ་གསུམ་སྦྲག་གཤིབས་པས་སྐྲ་ཤད་པར་བྱེད་པ་ལས་སོ། །
དགག་བྱ་ནི་རྒྱགས་པ་འཕེལ་བའོ། །
གཞུང་གི་དོན་ནི་དགེ་སློང་མས་སྐྲ་མ་འཛིངས་པར་ལེགས་པར་བཅོས་པའི་ཕྱིར་པུ་ཤེལ་ཙིས་སྐྲ་ཤད་པ་ལ་ལྟུང་བྱེད་དུ་འགྱུར་རོ། །
པུ་ཤེལ་ཙི་ནི་མའི་སོ་སོ་ཐར་པའི་འགྲེལ་བ་ལས་དྲེས་མའི་རྩ་བ་ལས་བྱས་པའོ་ཞེས་སོ། །
སྐབས་འདི་ཉིད་ཀྱི་་་་་་དགེ་སློང་མའི་ལུང་རྣམ་འབྱེད་ལས་ཀྱང་པུ་ཤེལ་ཙི་ཞེས་བྱ་བ་ནི་བི་ར་ཎའི་རྩ་བའོ་ཞེས་བཤད་ཅིང་། བི་ར་ཎ་ཞེས་བྱ་བ་ནི་དྲེས་མ་ཡིན་པར་ཆེད་དུ་བརྗོད་པའི་ཚོམས་ཀྱི་འགྲེལ་པ་ལས་བཤད་དོ། །
དགེ་སློང་མས་སྐྲ་བཅོས་པའི་ཕྱིར་སོ་མང་དང་སྨྱུག་ཤད་དང་་་་་་པུ་ཤེལ་ཙི་དང་སོ་མང་དང་སྨྱུག་བཤད་དང་དེ་དག་གསུམ་ཆར་བསྡུས་པ་ཞེས་བྱ་བ་དེ་དག་གིས་སྐྲ་ཤད་པ་ལ་ཡང་ལྟུང་བྱེད་རེ་རེར་འགྱུར་རོ། །
སྐྲ་བརྙན་ཐོགས་པའི་གླེང་གཞི་ནི་སྦོམ་དགའ་མོས་བསམས་པ། བདག་གིས་བྱས་སོ་ཅོག་ཐམས་ཅད་ནི་ཕུལ་དུ་ཕྱིན་པར་བྱས་ཀྱིས། བདག་གིས་སྐྲ་བརྙན་ཡང་ཐོགས་པར་བྱའོ་སྙམ་ནས། གར་མཁན་ལ་སྐྲ་བརྙན་བརྙས། རོལ་མོ་མཁན་ལ་གོས་དང་ལྷམ་ཟུང་གཅིག་བརྙས་ཏེ། སྨད་འཚོངས་ཡོད་པའི་རྟགས་བཙུགས་ཏེ། གནས་གཅིག་ཏུ་བསྡོད་པ་ལས་སོ། །

དགག་བྱ་ནི་རྒྱགས་པ་འཕེལ་བའོ། །
གཞུང་གི་དོན་ནི་དགེ་སློང་མ་ལ་སྐྲ་བརྙན་གྱིས་ཀྱང་ལྟུང་བྱེད་དུ་འགྱུར་ཏེ། སྐྲ་ཚབ་གྱོན་ནའོ། །
ཁྱིམ་པའི་རྒྱན་ཐོགས་པའི་གླེང་གཞི་ནི། ཕྱུག་པོའི་བུད་མེད་དེ་དག་སྐྲའི་བྱི་དོར་བྱེད་པ་ན་རྒྱན་རྣམས་རྒྱན་གྱི་སྣོད་སྤྲོག་མ་དག་ཏུ་བཞག་པ་ན། དེ་སྦོམ་དགའ་མོས་བླངས་ཏེ་རྒྱན་དེ་དག་ཐོགས་པ་དང་། འཕགས་མ་ཅི་མཛད། རྒྱན་གྱིས་མཛེས་སམ་བལྟ་མོད། དེ་ལ་མཛེས་སུ་ཅི་ཡོད་ཅེས་ཁ་ཟེར་བར་བྱེད་པ་ལས་སོ། །
དགག་བྱ་ནི་རྒྱགས་པ་འཕེལ་བའོ། །
གཞུང་གི་དོན་ནི་ཁྱིམ་པའི་རྒྱན་ཞེས་སྨོས་པ་ནི་ཊཱི་ཀ་ལས་རབ་ཏུ་བྱུང་བའི་རྒྱན་རྣམ་པར་བཅད་པའི་ཕྱིར་ཏེ། ཞི་བ་ལ་དགའ་བའི་རབ་ཏུ་བྱུང་བ་རྣམས་ཀྱི་ཆོས་གོས་ལ་སོགས་པ་དག་ལ་ཡང་རྒྱན་གྱི་བློ་སྐྱེ་བའི་ཕྱིར་རོ་ཞེས་སོ། །
དགེ་སློང་མས་ཁྱིམ་པའི་རྒྱན་རིན་པོ་ཆེ་ལས་བྱས་པའི་མགུལ་རྒྱན་དང་གདུབ་བུ་རྒྱན་ཅན་དང་དཔུང་རྒྱན་དང་དོ་ཤལ་དང་སེ་མོ་དོ་དང་མུ་ཏིག་གི་ཆུན་པོ་ལ་སོགས་པ་ཐོགས་ན་ལྟུང་བྱེད་དུ་འགྱུར་ཏེ། ལུང་རྣམ་འབྱེད་ལས་ཐོགས་ན་ཞེས་བྱ་བ་ནི་བརྒྱན་པར་བྱེད་ནའོ། །
ཞེས་གསུངས་སོ། །
ཊཱི་ཀ་ལས་་་་་་རིན་པོ་ཆེ་ལས་བྱས་པའི་རྒྱན་ཐོགས་པ་འདི་ལ་ནི་རིན་པོ་ཆེ་ལ་རེག་པའི་ལྟུང་བྱེད་གཞན་ཡང་འབྱུང་བར་རིག་པར་བྱའོ། །
རིན་པོ་ཆེ་མ་ཡིན་པའི་རྒྱན་ལ་ནི་ཉེས་བྱས་སོ་ཞེས་སོ། །
རྒྱགས་པ་ལས་གྱུར་པ་གསུམ་གྱི་གླེང་གཞི་སྦོམ་དགའ་མོས་རྒྱལ་རིགས་ཀྱི་་་་་་དགའ་འདུན་ནི་རོལ་མོ་མཁན་ཏེ་སྐྱེ་བོ་རྣམས་དགའ་ཞིང་འདུན་པར་བྱེད་པས་དགའ་འདུན་ཞེས་སོ། །
དགའ་འདུན་རྣམས་ལ་གར་སློབ་པར་བྱེད། གར་སྟོན་པར་བྱེད་པ་ལས། གར་བྱེད་པ་དང་བྲོ་བརྡུང་བ་བཀག་ཅིང་། བྲམ་ཟེའི་དགའ་འདུན་རྣམས་སྦོམ་དགའ་མོའི་དྲུང་དུ་སོང་སྟེ། བདག་ཅག་ལ་ཡང་གླུ་སློབས་ཤིག་ཅེས་ཟེར་བ་ན། དེས་དེ་དག་ལ་གླུ་སློབ་པར་བྱེད། གླུ་སྟོན་པར་བྱེད་པ་ལས་གླུ་ལེན་པ་བཀག་གོ །རྒྱལ་རིགས་ཀྱི་དགའ་འདུན་རྣམས་སྦོམ་དགའ་མོའི་དྲུང་དུ་སོང་སྟེ། བདག་ཅག་ལ་ཡང་རོལ་མོ་སློབས་ཤིག་ཅེས་ཟེར་བ་ན། དེས་དེ་དག་ལ་རོལ་མོ་སློབ་པར་བྱེད། རོལ་མོ་སྟོན་པར་བྱེད་པ་ལས་རོལ་མོ་བྱེད་པ་བཀག་པའོ། །
དགག་བྱ་ནི་རྒོད་བག་འཕེལ་བའོ། །
གཞུང་གི་དོན་ནི་དགེ་སློང་མ་རང་གིས་བྲོ་བརྡུང་བའམ་གར་བྱེད་པ་ལ་ལྟུང་བྱེད་དུ་འགྱུར་རོ། །
ཊཱི་ཀ་ལས་ཐ་ན་སྨིན་མ་བསྐྱོད་པ་ལ་སོགས་པས་ཀྱང་ངོ་ཞེས་་་་་་དཀོན་མཆོག་གསུམ་ལ་མཆོད་པའི་ཕྱིར་གར་བྱེད་དུ་བཅུག་པ་ལ་ཉེས་མེད་ཅེས་མའི་སོ་ཐར་འགྲེལ་ལས་བཤད་དོ། །
སོ། །
དགེ་སློང་མ་རང་གིས་གླུ་ལེན་པ་ལ་ལྟུང་བྱེད་དུ་འགྱུར་རོ། །
ཊཱི་ཀ་ལས་ཐ་ན་ཚིགས་སུ་བཅད་པ་ཙམ་འདོན་པ་ཡང་ངོ་ཞེས་སོ། །
དགེ་སློང་མ་རང་གིས་པི་ཝང་ལ་སོགས་པའི་རོལ་མོ་བྱེད་པ་ལ་ལྟུང་བྱེད་དུ་འགྱུར་རོ། །
་་་་་རོལ་མོ་ནི་ལུང་རྣམ་འབྱེད་ལས་པི་ཝང་དང་གླིང་བུ་དང་རྫ་རྔ་དང་སིལ་ཁྲོལ་ལ་སོགས་པ་ཞེས་སོ། །
ལོངས་འཆོས་པ་ལས་གྱུར་པ་གསུམ་ལས། གདུགས་ཐོགས་པའི་གླེང་གཞི་ནི་གཙུག་དགའ་མོ་གདུགས་ཐོགས་ཏེ་བསོད་སྙོམས་ལ་རྒྱུ་བ་ན། དེ་ལ་སྐྱེ་བོ་མང་པོ་གད་མོ་དགོད་ཅིང་ཁྱིམ་བདག་རྣམས་འཕྱ་བ་ལས་སོ། །
དགག་བྱ་ནི་ལོངས་པ་འཕེལ་བའོ། །
གཞུང་གི་དོན་ནི་་་་་་དར་གྱིས་བརྒྱན་པ་ལ་སོགས་པ་ལོངས་སྤྱོད་དུ་གྱུར་པའི་གདུགས་དགེ་སློང་མས་རང་གི་སྟེང་དུ་ཕུབ་སྟེ་ཐོགས་པ་ལ་ལྟུང་བྱེད་དུ་འགྱུར་རོ། །

མཆིལ་ལྷམ་གྱོན་པའི་ལྟུང་བྱེད་ཀྱི་གླེང་གཞི་ནི་གཙུག་དགའ་མོས་ལོངས་སྤྱོད་དུ་གྱུར་པའི་མཆིལ་ལྷམ་གྱོན་པ་ལས་སོ། །
དགག་བྱ་ནི་ལོངས་པ་འཕེལ་བའོ། །
གཞུང་གི་དོན་ནི་དགེ་སློང་མས་ལོངས་སྤྱོད་དུ་གྱུར་པའི་མཆིལ་ལྷམ་གྱོན་པ་ལ་ལྟུང་བྱེད་དུ་འགྱུར་རོ། །
་་་་་ཊཱི་ཀ་ལས་ལོངས་སྤྱོད་དུ་གྱུར་པའི་མཆིལ་ལྷམ་གྱོན་པ་ལ་ཞེས་བཤད་ཅིང་། མའི་སོ་ཐར་འགྲེལ་པ་ལས་དགེ་སློང་མ་གང་མཆིལ་ལྷམ་ཁྲ་བོ་གྱོན་ན་ལྟུང་བྱེད་ཞེས་བཤད་དོ། །
ལོངས་སྤྱོད་དུ་གྱུར་པ་མ་ཡིན་པའི་མཆིལ་ལྷམ་ནི་ཡུལ་དབུས་སུ་རྐང་པ་བསྐྱབ་པའི་ཕྱིར་ན་ཉེས་བྱས་སུ་འགྱུར་ལ། གནས་མལ་བསྲུང་འི་ཕྱིར་དུ་ནི་ལྟུང་བ་མེད་དོ། །
མཐའ་འཁོབ་ཏུ་ནི་རྐང་པ་བསྐྱབ་པའི་དོན་དུ་ཡང་ཉེས་པ་མེད་དོ། །
ཞེས་བླ་མ་རྣམས་གསུང་ངོ་། །
ཁྲིའུའི་བསྙེན་བཀུར་ཉམས་སུ་མྱོང་བར་བྱེད་པའི་གླེང་གཞི་ནི་སྦོམ་དགའ་མོས་དགེ་སློང་མ་རྣམས་ལ་ཆོས་སྟོན་པར་བྱེད་ཅིང་། དེས་དགེ་སློང་མ་རྣམས་ལ་ཁོ་མོའི་ཕྱིར་ཕྱོགས་ག་གེ་མོ་ཞིག་ཏུ་ཁྲིའུ་ཤོམས་ལ་འདུག་ཏུ་ཆུག་ཅིང་ཅེས་བསྒོ་ཞིང་། ཡང་གནས་ཁང་གི་ཉེ་འཁོར་དང་ཁྱམས་དང་སྒོ་ཁང་དང་ཡང་ཐོག་དང་ཁང་སྟེང་ག་གེ་མོ་ཞིག་ཏུ་ཁྲིའུ་ཁྱེར་ལ་ཁོ་མོ་འདུག་ཏུ་ཆུག་ཅིག་ཅེས་ཟེར་བ་ལས་བཅས་པ་ཡིན་ཞེས་མདོ་རྩ་བའི་ཊཱི་ཀ་ལས་བཤད་དོ། །
སྐབས་འདི་ཉིད་ཀྱི་ལུང་ལས་དགེ་སློང་མ་རྣམས་སྟེགས་བསྐྱེད་དུ་བཅུག་ཅིང་། སྟན་ཁྱེར་ལ་གནས་ག་གེ་མོ་ཞིག་ཏུ་ཐིང་ཞིག་ཅེས་བསྒོ་བར་བྱེད་པ་ལས་བསླབ་པ་འདི་བཅས་པར་གསུངས་སོ། །
དགག་བྱ་ནི་ལོངས་པ་འཕེལ་བའོ། །
གཞུང་གི་དོན་ནི་ཊཱི་ཀ་ལས་ཁྲི་ཆུང་དུ་ནི་ཁྲིའུ་ཞེས་བྱ་ཞེས་བཤད་ཅིང་། ཁྲིའུ་དེ་ལ་བདག་ཉིད་འདུག་འཇུག་པའི་བསྙེན་བཀུར་ཁྲིའུ་ཡང་དང་ཡང་དུ་ཤོམ་དུ་འཇུག་པ་ཉམས་སུ་མྱོང་བར་བྱེད་པའི་དགེ་སློང་མ་ལྟུང་བྱེད་དུ་འགྱུར་རོ། །
སྐབས་འདི་ཉིད་ཀྱི་འགྲེལ་ཆུང་ལས་ནི་དགེ་སློང་མ་ཁྲིའི་ཐོག་ན་འདུག་ལ། ཁྲིའི་ཕ་རོལ་ཚུ་རོལ་ནས་སློབ་མ་ལ་སོགས་པ་གཞན་གྱིས་ཐེག་ཅིང་སྤྱོད་ན་ལྟུང་བའོ་ཞེས་བཤད་ཅིང་། རྒས་པ་སྦྱོར་མི་བཟོད་པའམ་ནད་པ་ཞིག་ཆོས་འཆད་པ་ཡིན་ན་ལྟུང་བ་མེད་དོ་ཞེས་ལུང་དགེ་སློང་མའི་རྣམ་འབྱེད་ལས་བཤད་དོ། །
ཐུགས་ཐུབ་ཏུ་ཕྱིས་གནོན་བྱེད་པའི་གླེང་གཞི་ནི་སྦོམ་དགའ་མོ་བསོད་སྙོམས་ཀྱི་ཕྱིར་ཁྱིམ་དུ་ཞུགས་ཏེ་བྲམ་ཟེའི་སྟན་ལ་འདུག་གོ །བྲམ་ཟེ་དེ་འོངས་པ་ན། སྦོམ་དགའ་མོ་སྟན་དེའི་སྟེང་ན་འདུག་པ་མཐོང་ནས་སྨོད་པར་བྱེད་པ་ལས་སོ། །
དགག་བྱ་ནི་མ་དད་པར་འགྱུར་བའོ། །
གཞུང་གི་དོན་ནི་དགེ་སློང་མས་ཁྱིམ་གཞན་དུ་བདག་པོས་མ་བསྒོ་བར་ཁྱིམ་པའི་སྟན་ལ་འདུག་པ་ལ་ལྟུང་བྱེད་དུ་འགྱུར་རོ། །
སྟན་ནི་ནང་ཚངས་ཅན་དང་གླིངས་པ་ལ་སོགས་པ་ཡིན་གྱི། རྩྭ་དང་སོག་མ་ལ་སོགས་པ་འདུག་པའི་ཆེད་དུ་ཕྱི་རོལ་ཏུ་བཤམས་པ་དེ་དག་ལ་མ་བསྒོ་བར་འདུག་ཀྱང་ལྟུང་བ་མེད་དེ། ཐུགས་ཐུབ་མ་བྱས་པའི་ཕྱིར་རོ། །
རྩྭ་དང་སོག་མ་ལ་སོགས་པ་ལ་་་་་་དེའང་མ་བཤམས་པ་ལ་རྩ་འམ་ལོ་མ་ལ་སོགས་བརྩེགས་ཏེ་འདུག་པ་དེ་ལས་རང་གིས་ཕབ་ནས་བཏིང་སྟེ་འདུག་ན་ནི་་་་་་མ་བསྒོ་བར་སྟན་ལ་འདུག་པའི་ཉེས་བྱས་སོ། །
ཁྱིམ་དེར་་་་་་སོག་མ་ལ་སོགས་པ་ཡིན་ཡང་རས་ཀྱིས་གཡོགས་པའི་སྟན་ལ་འདུག་པའི་དོན་དུ་་་་་་ཁང་བའི་ཕྱི་རོལ་ཏུ་བཤམས་པ་ལ་ནི་མ་བསྒོ་བར་འདུག་ན་ཉེས་བྱས་སོ། །
ཁྱིམ་དེར་་་་་་སོག་མ་ལ་སོགས་པ་རས་ཀྱིས་གཡོགས་པ་དེ་ཡང་ཁྱིམ་པས་་་་་་མ་བཤམས་་་་་་པར་དགེ་སློང་མ་རང་གིས་བཤམས་པ་ལ་ནི་ཁྱིམ་པས་་་་་་མ་བསྒོ་བར་འདུག་ན་ཁ་ན་མ་ཐོ་བ་རྫོགས་པར་འགྱུར་རོ། །

་་་་་ཐུགས་ཐུབ་ཤིན་ཏུ་ཆེ་བ་ཉིད་ཡིན་པའི་ཕྱིར་རོ་ཞེས་ཊཱི་ཀ་ལས་བཤད་དོ། །
དེ་རྣམས་ཐམས་ཅད་ཊཱི་ཀ་ལས་བཤད་དོ། །
་་་་་ཐུགས་ཐུབ་ཏུའོ་ཞེས་བྱ་བ་ནི་བཙན་ཐབས་སུའོ་ཞེས་ཊཱི་ཀ་ལས་སོ། །
ཐུགས་ཐུབ་ཏུ་ཕྱིས་གནན་བྱེད་པའི་ལྟུང་བྱེད་དུ། ཁྱིམ་པ་ལ་ལོག་ཐབས་བྱེད་པའི་གླེང་གཞི་ནི་ཁྱིམ་པ་མོ་མང་པོས་སྦོམ་དགའ་མོ་ལ་འཕགས་མ་ཆོས་བཤད་དུ་གསོལ་ཞེས་ཞུས་ནས། ཁྱིམ་པ་མོ་རྣམས་ཀྱིས་སྟན་བཤམས་པ་ལ་དེ་འདུག་ནས་ཁ་རྩིག་པ་ལ་གཏང་དེ། ཉན་ཐོས་ཀྱི་མདོ་རྣམ་པ་བཞི་པོ་ལུང་རིང་པོ་དང་། ལུང་བར་མ་དང་། ལུང་གཅིག་ལས་འཕྲོས་པ་དང་། ཡང་དག་པར་ལྡན་པའི་ལུང་དང་བཞི་ལས་་་་་་མདོ་རིང་པོ་འཆད་པ་ན། ཁྱིམ་པ་མོ་དེ་རྣམས་འདི་སྙམ་དུ་སེམས་ཏེ། དགེ་སློང་མ་རྣམས་ཀྱི་ལས་ནི་ཀླགས་པ་དང་དྲན་པར་བྱ་བ་འདི་ཁོ་ནར་ཟད་ཀྱི། བདག་ཅག་ནི་ཁྱིམ་གྱི་བྱ་བ་ཉམས་པར་འགྱུར་རོ་སྙམ་ནས་དེ་དག་ལངས་ཏེ་སོང་ངོ་། །
དེ་ནས་ཕྱི་བཞིན་འབྲང་བའི་དགེ་སྦྱོང་མ་དེས་སྨྲས་པ་འཕགས་མ་སུ་ལ་ཆོས་འཆད་པ་ཡིན། དེས་སྨྲས་པ་ཁྱིམ་བདག་གི་ཆུང་མ་རྣམས་ལའོ། །
དེ་དག་ནི་སྐྱོ་ནས་སོང་ལགས་སོ། །
དེ་ནས་་་་་་སྦོམ་དགའ་མོས་ཀྱང་སྟན་བོར་ཏེ་སོང་བ་དང་། སྟན་དེ་རྐུན་པོས་ཁྱེར་བ་ལ་ཁྱིམ་པ་མོ་དེ་རྣམས་ཁ་ཟེར་བར་བྱེད་པ་ལས་སོ། །
དགག་བྱ་ནི་ཁྱིམ་པ་མོའི་ལོངས་སྤྱོད་ལ་གནོད་པའོ། །
གཞུང་གི་དོན་ནི་དགེ་སློང་མས་ཆོས་འཆད་ཅིང་ཁྱིམ་པ་ཆོས་ཉན་དུ་གཞུག་པའི་གནས་སྐབས་སུ་ཁྱིམ་པའི་སྟན་གདིང་བ་ལ་དགེ་སློང་མས་ལོངས་སྤྱོད་པ་ཁྱིམ་པ་ལ་མ་སྦྲན་པར་བོར་ཏེ་འགྲོ་བ་ལ་འདོམ་བཞི་བཅུ་རྩ་དགུ་འདས་ན་ལྟུང་བྱེད་དུ་འགྱུར་རོ། །
ཁྱིམ་པ་མོའི་བཟོ་སྟོན་པ་ལས་གྱུར་པ་ལ་གསུམ་སྟེ། སྐུད་པ་འཁལ་བ་དང་། ཁྱིམ་གྱི་བྱ་བ་བྱེད་པ་དང་། རྗེན་པ་འཚོད་པའོ། །
དང་པོ་ལ་གཉིས་ཏེ། སྐུད་པ་འཁལ་བ་དངོས་དང་། སྐབས་སུ་ལྟུང་བྱེད་གཞན་གཉིས་བསྟན་པའོ། །
དང་པོ་ནི་སྐུད་པ་འཁལ་བ་ལའོ་ཞེས་སོ། །
འདིའི་གླེང་གཞི་ནི་གཙུག་དགའ་མོ་ཁྱིམ་དུ་བསོད་སྙོམས་དུ་སོང་སྟེ། བསོད་སྙོམས་བྱིན་ཅིག་ཅེས་སྨྲས་པ་ན། བདག་སྐུད་པ་འཁལ་བས་གློ་བ་བྲེལ་ལོ་ཞེས་ཟེར་བ་དང་། ཁྱོད་སོང་ལ་བསོད་སྙོམས་ལོང་ལ་ཤོག་ཅིག་དང་ཁོ་མོས་སྐུད་པ་བཀལ་ལོ་ཞེས་དེས་བསོད་སྙོམས་ཀྱི་ཕྱིར་སྐུད་པ་བཀལ་བ་ལས་སོ། །
་་་་་དེ་ནས་དུས་གཞན་ཞིག་ན་སྐྱེ་རྒུའི་བདག་མོ་ཆེན་མོས་ཁྱིམ་དེར་བསོད་སྙོམས་བླངས་པ་ན། འཕགས་མ་སྐུད་པ་ཁོལ་ཅིག་དང་། དེའི་བར་དུ་བསོད་སྙོམས་ཁྱེར་ཏེ་འོང་ངོ་ཟེར་བ་ལ། སྨྲས་པ་ཁོ་མོ་ཁྱིམ་པ་མོར་གྱུར་པ་ན་འཁལ་མ་མྱོང་ན། ད་རབ་ཏུ་བྱུང་ནས་འཁལ་ལམ་ཞེས་ཟེར་བ། དགག་བྱ་ནི་དོན་དང་བྱ་བ་མང་བའོ། །
གཞུང་གི་དོན་ནི་དགེ་སློང་མས་སྐུད་པ་འཁལ་བ་སྟེ་བལ་འཁལ་བ་ལས་ལྟུང་བྱེད་དུ་འགྱུར་རོ། །
དེའང་གོས་ཀྱི་རྒྱུ་གང་ཡང་རུང་བ་ཁྲུ་གང་ཡན་ཆད་ལྡང་བ་བྱ་བའི་ཕྱིར་སྐ་རགས་ལས་གཞན་པའི་ཆེད་དུ་བལ་འཁལ་ན་འཕང་ལ་དཀྲིས་པ་ལན་ཅིག་རྫོགས་ནའོ། །
རྣམ་འབྱེད་ལས་གོས་རྒྱུ་བདུན་པོ་དག་ལས་གང་ཡང་རུང་བའོ་ཞེས་་་་་་བལ་གོས་དང་ཤ་ནའི་གོས་ལ་སོགས་པའི་རྒྱུ་རུང་བ་བདུན་པོ་གསུངས་མོད་ཀྱི། དེ་ནི་དཔེ་ཙམ་དུ་ཟད་དེ། ཊཱི་ཀ་ལས་རུང་བ་མ་ཡིན་པའི་སྐུད་པ་འཁལ་བ་ལ་ཡང་དངོས་གཞིར་འགྱུར་ཏེ་བཟོ་སྟོན་པའི་ཉེས་པར་འདྲ་བའི་ཕྱིར་རོ་ཞེས་སོ། །
སྐབས་སུ་ལྟུང་བྱེད་གཞན་གཉིས་བསྟན་པ་ནི། ཚོགས་ཀྱི་གོས་བདག་གིར་བྱེད་པ་དང་ཟས་འཚོང་བ་གཉིས་སོ། །

འོ་ན་བཟོ་སྟོན་པ་ལས་གྱུར་པའི་ལྟུང་བྱེད་གསུམ་གྱི་བར་སྐབས་འདིར་ལྟུང་བྱེད་གཞན་གཉིས་པོ་འདི་དག་སྨོས་པའི་རྒྱུ་མཚན་ཅིའི་ཕྱིར་ཞེ་ན། རང་གི་རྣམ་བཤད་དང་ཊཱི་ཀ་ལས་ཡང་རྒྱུ་དང་འབྲས་བུའི་ངོ་བོ་ཉིད་དུ་འབྲེལ་བའི་ཕྱིར་དང་། རྣམ་པར་སྒྲུབ་པར་འདྲ་བའི་ཕྱིར་ཞེས་གསུངས་ཏེ། དེའི་དོན་ནི་སྐུད་པ་འཁལ་བ་ནི་རྒྱུ་ཡིན་ལ། དེ་ལས་གོས་འབྱུང་བས་གོས་བདག་གིར་བྱེད་པ་འབྲས་བུ་ཡིན་པའི་ཕྱིར་དང་། དེའི་འོག་ཏུ་ཟས་འཚོང་བ་བསྟན་པ་ནི། ཚོགས་ཀྱི་གོས་བདག་གིར་བྱེད་པ་དང་ཟས་འཚོང་བ་གཉིས་ནི་རྙེད་པ་སྒྲུབ་པའི་རྣམ་པར་འདྲ་བའི་ཕྱིར་རོ། །
དེ་ལྟར་སྐབས་བསྒྲུབས་ནས་ཚོགས་ཀྱི་གོས་བདག་གིར་བྱེད་པའི་གླེང་གཞི་ནི། བཅོམ་ལྡན་འདས་ཀྱིས་དགེ་སློང་མ་རྣམས་ལ་རྨེ་གབ་རྗེས་སུ་གནང་ངོ་ཞེས་སྦོམ་དགའ་མོས་བཙུན་མོ་འཕྲེང་ལྡན་མ་ལ་སྨྲས་པ་དང་། བཙུན་མོས་གོས་སྣ་ཚོགས་ཀྱི་སྒྲོམ་དག་སྦོམ་དགའ་མོ་ལ་གཏད་ནས་གོས་འདི་རྣམས་དགེ་སློང་མའི་ཚོགས་ཐམས་ཅད་ལ་བྲིམས་ཤིག་ཅེས་བསྒོའོ། །
དེ་ནས་སྦོམ་དགའ་མོས་གོས་དེ་དག་ཐམས་ཅད་བདག་གིར་བྱས་ཏེ། དགེ་སློང་མ་གཞན་གྱིས་བསླངས་པ་ན་དེས་མ་སྟེར་བ་ལས་སོ། །
དགག་བྱ་ནི་དགེ་སློང་མའི་ལོངས་སྤྱོད་ལ་གནོད་པའོ། །
གཞུང་གི་དོན་ནི་དགེ་སློང་མ་གང་གིས་་་་་་ཊཱི་ཀ་ལས་གཅིག་གམ་གཉིས་སམ་གསུམ་གྱི་ལ་ནི་ཉེས་བྱས་སོ་ཞེས་གསུངས་པས་འདིར་ནི་དགེ་སློང་མའི་་་་་་བཞིར་ལོངས་པ་ཚོགས་དགེ་སློང་མའི་དགེ་འདུན་རྣམས་ཀྱིས་གོས་དེ་བདག་ཉིད་དབང་ངོ་སྙམ་དུ་ངེས་པའི་རྟོག་པའི་དབང་གིས་རང་འབའ་ཞིག་གིས་བདག་གིར་བྱེད་པ་ལ་ལྟུང་བྱེད་དུ་འགྱུར་རོ། །
འདི་ནི་འོད་ལྡན་ལས་བདག་གིས་་་་་་རྫས་འདི་རྙེད་དོ་སྙམ་དུ་ངེས་པའི་རྟོག་པའི་དབང་གིས་བདག་གིར་བྱས་ཀྱང་་་་་་མ་བྱིན་ལེན་གྱི་ཕམ་པར་རྣམ་པར་མི་བཞག་གོ་ཞེས་གསུངས་སོ། །
ཟས་འཚོང་བའི་གླེང་གཞི་ནི་སྦོམ་དགའ་མོས་བསོད་སྙོམས་མང་དུ་རྙེད་པ་དང་། ཟས་བསོད་པ་རྣམས་ནི་རང་གིས་ཟོས་ཤིང་། འབྲས་ཆན་ལ་སོགས་པ་རྣམས་ནི་གཞན་ལ་བཙོངས་པ་ལས་སོ། །
དགག་བྱ་ནི་མ་རབས་ཀྱི་སྤྱོད་པ་དང་ལྡན་པས་མ་དད་པ་སྐྱེ་བའོ། །
གཞུང་གི་དོན་ནི་དགེ་སློང་མས་ཕྱེ་དང་འབྲས་ཆན་དང་མར་དང་སྣུམ་འཁུར་ལ་སོགས་པ་་་་་་ཅི་ཙམ་ཡང་རུང་སྟེ་ཟས་འཚོང་བ་བྱས་པ་ལ་ལྟུང་བྱེད་དུ་འགྱུར་རོ། །
དེའང་ལུང་རྣམ་འབྱེད་ལས་རིན་རང་གིར་མ་བྱས་པ་དེ་སྲིད་དུ་ཉེས་བྱས་སོ། །
རིན་རང་གིར་བྱས་ན་ལྟུང་བྱེད་དོ་ཞེས་སོ། །
་་་་་ཟས་དེ་ཡང་འཇིག་རྟེན་ལ་གྲགས་པའི་ཟས་འཚོང་བ་ལས་ཡིན་གྱི་མངོན་པ་ནས་བཤད་པའི་རེག་པའི་ཟས་དང་སེམས་པའི་ཟས་ལ་སོགས་པ་ནི་མ་ཡིན་ནོ། །
ཟས་འཚོང་བ་དེ་ཡང་སྐྱེད་ཀྱི་ཕྱིར་འཚོང་ན་སྐྱེད་ཕྱིན་ན་ཉོ་ཚོང་གི་སྤང་བར་ཡང་འགྱུར་ཏེ་ཊཱི་ཀ་ལས་བཤད་དོ། །
དེ་ལྟར་སྐབས་སུ་བཤད་པའི་ལྟུང་བྱེད་གཉིས་ཞར་བྱུང་དུ་བསྟན་ཟིན་་་་་་ཞེས་རང་འགྲེལ་དང་ཊཱི་ཀ་ལས་བཤད་ནས་ད་ནི་ཁྱིམ་པ་མོའི་བཟོ་སྟོན་པའི་ལྟུང་བྱེད་གཉིས་པ་སྟོན་ཏེ། ཁྱིམ་གྱི་བྱ་བ་བྱས་པ་འདིའི་གླེང་གཞི་ནི་སྦོམ་དགའ་མོས་ཁྱིམ་བདག་གི་ཆུང་མ་ལ་བསོད་སྙོམས་བསླངས་པ་ན། འཕགས་མ་བདག་གི་ཁྱིམ་གྱི་གོ་རེ་ལོང་མཛོད་ཅིག་ཅེས་ཟེར་བ་དང་སྦོམ་དགའ་མོས་ཁྱིམ་ཐམས་ཅད་ཆག་ཆག་ལེགས་པར་བཏབ། ཕྱག་བདར་ལེགས་པར་བྱས་ནས་མལ་བཅས། སྣོད་སྤྱད་རྣམས་བྱི་དོར་བྱས་ནས་བཞག་སྟེ་ཁྱིམ་དེ་ཐམས་ཅད་ཤིན་ཏུ་མཛེས་པར་བྱས་པ་ལ། དོན་ཉུང་་་་་་བྱ་བ་ཉུང་བའི་དགེ་སློང་མ་རྣམས་སྨོད་པར་བྱེད་པ་ལས་སོ། །

དགག་བྱ་ནི་དོན་དང་བྱ་བ་མང་ཞིང་་་་་་མི་འོས་པའི་བྱ་བ་བྱས་པས་མ་དད་པ་སྐྱེ་བའོ། །
གཞུང་གི་དོན་ནི་ཁྱིམ་གྱི་བྱ་བ་ཡང་བྱས་པ་ལའོ་ཞེས་སྔ་མར་སྦྱར་ཏེ། དགེ་སློང་མས་ཁྱིམ་པ་མོས་བྱ་བར་འོས་པའི་་་་་་ཁྱིམ་དུ་ཆག་ཆག་དང་ཕྱག་བདར་དང་འབྲས་དྲུ་བ་ལ་སོགས་པ་འཕྲལ་གྱི་བྱ་བ་རྣམས་བྱས་ན་ལྟུང་བྱེད་དུ་འགྱུར་རོ། །
སྐབས་སུ་བསླབ་བྱའི་ཉེས་བྱས་གཉིས་བསྟན་པ་ནི། ཆང་གི་ལས་མི་བྱ་བ་དང་། ཆང་ཁང་བྱེད་དུ་མི་གཞུག་པ་སྟེ། འདི་གཉིས་ནི་དགེ་སློང་ལ་ཡང་བསླབ་བྱའི་ཉེས་བྱས་སུ་ཤེས་པར་བྱའོ། །
ཁྱིམ་པ་མོའི་བཟོ་སྟོན་པའི་ལྟུང་བྱེད་གསུམ་པ་རྗེན་པ་འཚོད་པའི་གླེང་གཞི་ནི་སྦོམ་དགའ་མོས་ཁྱིམ་བདག་གི་ཆུང་མ་ལ་བསོད་སྙོམས་བླངས་པ་ན། འཕགས་མ་བཅའ་བ་འདི་ཆོས་ལ་བདག་ལ་བྱིན་ཅིག་ཅེས་ཟེར་བ་དང་། སྦོམ་དགའ་མོས་དོག་ལེ་བཀྲུས་བཤལ་སྲེགས་ཏེ་མར་ཁུས་བཀང་ནས། ཀུན་ཏུ་གཡོས་པ་དང་ལེགས་པར་གཡོས་པ་སྣ་ཚོགས་པ་བྱས་ཏེ། གྲོང་བརྡལ་དེའི་ཕྱེད་དྲི་ཡིས་ཁྱབ་པར་བྱས་པ་ན། གཡོས་མཁན་གྱིས་འཚོ་བ་བཅད་དོ་ཞེས་འཕྱ་བར་བྱེད་པ་ལས་སོ། །
དགག་བྱ་ནི་དོན་དང་བྱ་བ་མང་བའོ། །
གཞུང་གི་དོན་ནི་དགེ་སློང་མས་དངོས་པོ་རྗེན་་་་་་པར་རང་ངམ་རང་དང་འདྲ་བ་ལོངས་སྤྱོད་པའི་ཆེད་མེ་དང་འབྲེལ་བས་འཚོད་པ་ལ་ལྟུང་བྱེད་དུ་འགྱུར་རོ། །
ལྟོ་འདུན་ནི་་་་་་ཟས་ལ་གདུང་བ་དང་བརྐམ་ཆགས་ཆེ་བའོ་ཞེས་ཊཱི་ཀ་ལས་སོ། །
ལས་གྱུར་པའི་གླེང་གཞི་ནི་སྦོམ་དགའ་མོས་ནངས་པར་སྔར་ལངས་ཏེ་བསོད་སྙོམས་བླངས་ནས་ཟ་བར་བྱེད་ཅིང་། ཟ་འཕྲོ་ལ་ལངས་ནས་འཆག་པར་བྱེད། བཅགས་ནས་ཡང་ཟ་བར་བྱེད། ཡང་འཆག་པར་བྱེད་ཅིང་ཡང་ཟ་བར་བྱེད་དེ། དྲོ་ཁའི་བར་དུ་ཟས་མ་སྤངས་པར་དེ་ལྟར་བྱེད་པ་ལས་བཅས་པ་ཡིན་ཞེས་ཊཱི་ཀ་ལས་བཤད་དོ། །
གླེང་གཞི་འདི་ནི་དེང་སང་ལུང་ན་མི་སྣང་ངོ་། །
དགག་བྱ་ནི་བརྩམ་ལྡང་གི་རྒྱུར་འགྱུར་བ་དང་ལྟོ་འདུན་ཆེས་པའོ། །
གཞུང་གི་དོན་ནི་དགེ་སློང་མས་ཟས་ཟོས་ནས་དེའི་འཕྲོ་ལ་སྟན་ལས་ལངས་ཏེ་ཡང་ཟ་བ་ལ་ལྟུང་བྱེད་དུ་འགྱུར་རོ། །
འོ་ན་སྤངས་ཟ་དང་འདི་ལ་ཁྱད་པར་ཅི་ཡོད་སྙམ་ན། སྤངས་ཟ་ལ་ནི་ཟས་སྤངས་པ་དང་ལྷག་པོར་མ་བྱས་པ་ཡན་ལག་ཏུ་དགོས་ལ། འདི་ལ་ནི་དེ་གཉིས་ཡན་ལག་ཏུ་མི་དགོས་ཏེ། འདི་ནི་ཟས་གཅིག་ཁོ་ན་ལ་ཟས་མ་སྤངས་པར་ཟ་འཕྲོ་ལ་ལངས་ཏེ་སླར་ཡང་ཟ་བའོ། །
ཊཱི་ཀ་ལས་དེ་་་་་་ཟས་གཅིག་གི་ཟ་འཕྲོ་ལ་ལངས་ཏེ་སླར་ཡང་ཟ་བ་ཉིད་ལ་སྤངས་ཤིང་ལྷག་པོར་མ་བྱས་པར་ཟ་ན་ནི་་་་་་འདི་དང་སྤངས་ཟའི་ལྟུང་བ་གཉིས་ཀ་ཡང་དུས་གཅིག་ཏུ་འབྱུང་ངོ་ཞེས་བཤད་དོ། །
ཚོགས་པར་མི་དབྱུང་བའི་དྲི་བསྟེན་པའི་གླེང་གཞི་ནི་མི་ཞིག་ལ་སྒོག་སྐྱའི་ལྡུམ་ར་ཡོད་པ་ལས་སྦོམ་དགའ་མོས་སྒོག་སྐྱ་འབྱིན་པར་བྱེད་པ་དང་། ཁྱིམ་བདག་དེས་དེ་ལ་བརྡེགས་ཏེ། མིག་ཕུགས་སྐྲངས་ཤིང་དབྱར་ཁང་དུ་འོངས་པ་ན། དོན་ཉུང་བའི་དགེ་སློང་མ་རྣམས་སྨོད་པར་བྱེད་པ་ལས་བཅས་སོ། །
དགག་བྱ་ནི་ཚོགས་པར་དབྱུང་བར་མི་འོས་པས་མ་དད་པར་འགྱུར་བའོ། །
གཞུང་གི་དོན་ནི་དགེ་སློང་མ་སྒོག་སྐྱ་ཟ་བ་ལའོ་ཞེས་སྔ་མར་སྦྱར་ཏེ་ལྟུང་བྱེད་དུ་་་་་་ཊཱི་ཀ་ལས་སྒོག་སྐྱ་ཇི་ཙམ་ཟོས་ཀྱང་རུང་སྟེ་ལྟུང་བྱེད་དུ་འགྱུར་རོ། །
ཀུན་དོང་ཀིའུ་དག་ཟ་བ་ལ་ནི་ཉེས་བྱས་སོ་ཞེས་སོ། །
འགྱུར་རོ། །
གསུ་འཕེལ་བ་ལས་གྱུར་པ་ལ་གསུམ་ལས། དང་པོ་སྨེ་གབ་མེ་འཆང་བའི་གླེང་གཞི་ནི། དགེ་སློང་མ་རྣམས་ཟླ་བ་ངོ་རེ་ཞིང་ཟླ་མཚན་འཛག་པར་གྱུར་ནས། སྨེ་གབ་བཅང་བར་བྱའོ་ཞེས་གསུངས་ཀྱང་། སྦོམ་དགའ་མོ་སྨེ་གབ་མི་འཆང་བས། དེ་བྱིན་པ་ལ་ཁྲག་འཛག་ཅིང་སོང་བ་མཐོང་ནས། ཁྲག་འདི་ཅི་ལགས་ཞེས་དྲིས་པ་དང་། མ་ལ་དྲིས་ཤིག་སྲིང་མོ་ལ་དྲིས་ཤིག་ཅེས་ཟེར་བ་ལས་སོ། །

དགག་བྱ་ནི་ངོ་ཚ་འཕེལ་བར་འགྱུར་དང་། མ་དད་པར་འགྱུར་བའོ། །
གཞུང་གི་དོན་ནི་དགེ་སློང་མས་ཟླ་བ་རེ་རེ་ཞིང་ཟླ་མཚན་འཛག་པའི་དུས་སུ་མངལ་གྱི་སྒོར་སྨེ་གབ་མི་འཆང་བ་་་་་་སྟེ་གོས་ང་ནི་མ་བཟློག་པ་ལ་ལྟུང་བྱེད་དུ་འགྱུར་་་་་་སྨེ་གབ་དེ་ཐ་གུས་སྐེད་པ་ལ་བཏགས་ཏེ་མངལ་གྱི་སྒོར་བཞག་པར་བྱའོ། །
སྨེ་གབ་འཆང་བ་འདི་ནི་ཤམ་ཐབས་ལ་སོགས་པའི་གོས་ཁྲག་གིས་མ་རུང་བར་གྱུར་པ་སྤང་བའི་ཕྱིར་ཊཱི་ཀ་ལས་བཤད་དོ། །
རོ། །
གཉིས་པ་ཆུ་གོས་མི་འཆང་བའི་གླེང་གཞི་ནི་བཅུ་གཉིས་སྡེ་དག་སྒྲེན་མོར་བྱུང་ནས་ཆུ་ཀླུང་དུ་ཁྲུས་བྱེད་པ་ན། སྦོམ་དགའ་མོས་ཁོ་མོའི་སྤུའི་ཚོམས་ཤིན་ཏུ་གནག་ཅིང་ལེགས་པར་འཁྱིལ་བ་ལ་ལྟོས་ཞེས་སྟོན་པར་བྱེད་པ་ལས། དགེ་སློང་མས་ཁྲུས་རས་བཅངས་པར་བྱའོ་ཞེས་གསུངས་སོ། །
དེའི་ཚེ་ན་སྦོམ་དགའ་མོས་ཁྲུས་རས་བཅང་བར་མི་བྱེད་པ་ལས་སོ། །
དགག་བྱ་ནི་མ་དད་པ་སྐྱེ་བའོ། །
གཞུང་གི་དོན་ནི་ཊཱི་ཀ་ལས་ཁྲུས་དང་ཆར་ཆུ་ལ་སོགས་པས་ལུས་གཤེར་བར་གྱུར་པའི་ཚེ་ན་ཆུ་གོས་མི་འཆང་བ་ལའོ་ཞེས་སྔ་མར་སྦྱར་ཏེ། དེའི་ཚེ་ན་དགེ་སློང་མས་ཆུ་གོས་མི་འཆང་མི་གྱོན་ན་ལྟུང་བྱེད་དུ་འགྱུར་རོ། །
དེ་ཡང་ཊཱི་ཀ་ལས་འདོམས་ཀྱི་སྤུ་མན་ཆད་ནས་པུས་མོའི་ལྷ་ང་ཡན་ཆད་ཀྱི་ཕྱོགས་མི་འགེངས་པ་ལ་དངོས་གཞིའོ། །
གཉའ་བ་མན་ཆད་དང་ལོང་བུ་ཡན་ཆད་ཀྱི་ལུས་ཀྱི་ཕྱོགས་གཞན་མི་འགེབས་པ་ལ་ནི་ཉེས་བྱས་སོ་ཞེས་སོ། །
རང་གི་རྣམ་བཤད་དང་ཊཱི་ཀ་ལས་འདི་ནི་རོ་སྟོད་མ་གཡོགས་པའི་ཁ་ན་མ་ཐོ་བ་ཉིད་དུ་ཤེས་པར་བྱ་སྟེ་ཞེས་པ་ནི་རོ་སྟོད་གཉའ་བ་མན་ཆད་མ་གཡོགས་པའི་ཁ་ན་མ་ཐོ་བ་ཉེས་བྱས་ཉིད་དུ་ཤེས་པར་བྱ་སྟེའོ། །
ཊཱི་ཀ་ལས་དགེ་སློང་མ་རྣམས་ལ་དབྱར་གྱི་གོས་རས་ཆེན་མ་གསུངས་ཏེ། ཆུ་གོས་་་་་་འདི་ཉིད་ཀྱིས་ཆོག་པའི་ཕྱིར་རོ་ཞེས་བཤད་དོ། །
གསུམ་པ་བཀྲུ་བཤལ་བ་ལ་གོས་འཁྲུར་འཇུག་པའི་གླེང་གཞི་ནི་ལུང་རྣམ་འབྱེད་ལས་སྦོམ་དགའ་མོས་མི་གཙང་བས་གོས་པར་གྱུར་པའི་གོས་རྣམས་བཙོ་བླག་མཁན་ལ་འཁྲུར་འཇུག་པ་དང་། ཁྱིམ་པ་རྣམས་བདག་ཅག་གི་གོས་ཀྱང་འདིས་མི་གཙང་བར་འགྱུར་རོ་ཞེས་ཁ་ཟེར་བར་བྱེད་པ་ལས་སོ། །
ཊཱི་ཀ་ལས་ལུང་དྲངས་པ་ལས་བཅུ་་་་་་ནི་དགེ་སློང་མ་བཅུ་གཉིས་སྡེ་དག་རྨི་ལམ་ན་གནོད་པ་མཐོང་བས་གོས་དག་ལ་གོས་པར་གྱུར་ནས་བཀྲུ་བཤལ་བ་ལ་འཁྲུར་འཇུག་པ་དང་། བཀྲུ་བཤལ་བ་དག་གིས་བླངས་ཏེ། ཁྱིམ་པའི་གོས་དག་དང་ལྷན་ཅིག་བཀྲུས་པ་ན་དེ་དག་གིས་འབགས་པས་ཁྱིམ་པའི་གོས་དཀར་པོ་དག་མི་གཙང་བས་མ་རུང་བར་གྱུར་པ་དང་། ཁྱིམ་པ་དག་འཕྱ་ཞིང་རབ་ཏུ་བྱུང་བ་དག་ནི་ཉེ་བར་མ་ཞི་བའོ་ཞེས་ཟེར་བ་ལས་སོ་ཞེས་གཉིས་སྡེ་ལས་བཅས་པར་གསུངས་ཏེ། དེ་དག་གི་ཁོངས་སུ་སྦོམ་དགའ་མོ་འདུས་པས་འགལ་བ་མེད་དོ། །
དགག་བྱ་ནི་མ་དད་པ་སྐྱེ་བའོ། །
གཞུང་གི་དོན་ནི་དགེ་སློང་མས་བཀྲུ་བཤལ་བ་ལ་་་་་་ཞེས་ལུང་རྣམ་འབྱེད་ལས་བཙོ་བླག་མཁན་ལོ་ཞེས་རང་གི་གོས་འཁྲུར་འཇུག་པ་ལ་ལྟུང་བྱེད་དུ་འགྱུར་ཏེ། ཊཱི་ཀ་ལས་བྱིན་གྱིས་བརླབས་པ་རང་གི་གོས་རྙིང་པ་འཁྲུ་བར་འོས་པ་ཆོས་གོས་དང་གདིང་བ་བཀྲུ་བཤལ་བ་ལ་འཁྲུར་འཇུག་པ་ལ་ཁ་ན་མ་ཐོ་བ་འདི་འགྱུར་རོ། །
འདིའི་བྱེ་བྲག་ཞིབ་ཏུ་ནི་འཁྲུར་འཇུག་པའི་སྤང་བའི་ལྟུང་བྱེད་ཀྱི་རྗེས་སུ་འབྲངས་པ་ལས་ཤེས་པར་བྱའོ་ཞེས་གསུངས་སོ། །
་་་་་ཆོས་གོས་ལྔ་འཁྲུར་འཇུག་ན་ཞེས་གསུངས་ཀྱང་། ལྔ་ཁོ་ནར་མ་ངེས་ཀྱི་ཤམ་ཐབས་ལ་སོགས་པ་ཆོས་གོས་གང་ཡང་རུང་བ་འཁྲུར་བཅུག་ནས་སོ། །

དགེ་སློང་གིས་བཀྲུ་བཤལ་བ་ལ་འཁྲུར་འཇུག་ན་ནི། བཙོ་བླག་མཁན་ལ་གོས་ཁ་བསྒྱུར་བ་དང་མ་བསྒྱུར་བ་འཁྲུར་འཇུག་པར་མི་བྱ་ཞེས་གསུངས་པ་ལས་འདས་པའི་ཉེས་བྱས་སོ། །
གསུ་བེལ་པ་ཞེས་པ་ནི་སང་པར་འོས་པ་དེ་གཞན་གྱིས་མ་ཚོར་བ་ལ་བྱའོ། །
ཆོས་ཀྱི་རྒྱལ་མཚན་ལ་མི་གུས་པའི་གླེང་གཞི་ནི་སྦོམ་དགའ་མོས་ཆོས་གོས་ཀྱི་གླར་བཅའ་བ་བླངས་ཏེ་ཟློས་གར་མཁན་ལ་ཆོས་གོས་གླར་བྱིན་པ་དང་། དེ་གྱོན་ནས་ཟློས་གར་བྱས་པ་ལས་སོ། །
དགག་བྱ་ནི་ཆོས་ཀྱི་རྒྱལ་མཚན་ལ་མ་གུས་པའོ། །
གཞུང་གི་དོན་དགེ་སློང་མས་དགེ་སྦྱོང་གི་གོས་སྣམ་སྦྱར་དང་བླ་གོས་ལ་སོགས་པ་ཁྱིམ་པ་ལ་གོས་སུ་སྦྱིན་པ་ལ་ལྟུང་བྱེད་དུ་འགྱུར་རོ། །
རྒྱལ་མཚན་བརྗེ་བའི་གླེང་གཞི་ནི་དགེ་སློང་མ་འདུན་མས་དགེ་སློང་འདུན་པ་དང་སྣམ་སྦྱར་བརྗེས་པ་ལས་སོ། །
དགག་བྱ་ནི་ཆགས་པའི་རྒྱུ་བྱས་ཏེ། རང་རིགས་ཀྱི་བསླབ་པ་ལ་གནོད་པའོ། །
གཞུང་གི་དོན་ནི་དགེ་སློང་མས་དགེ་སློང་དང་ལྷན་ཅིག་་་་་་དགེ་སློང་མའི་ཆོས་གོས་ལ་ཀར་ཤ་པ་ན་ཉི་ཤུར་ནི་གོས་ལྕི་བ་བསྟེན་པའི་ཉེས་པར་འགྱུར་བས་དགེ་སློང་གི་སྣམ་སྦྱར་ངན་པ་དང་བརྗེ་བ་ལ་ཉེས་པ་མེད་པར་སྣམ་སྦྱར་བཟང་ངན་བརྗེ་བ་མ་གཏོགས་པར་སྣམ་སྦྱར་བརྗེ་བ་ལ་ལྟུང་བྱེད་དུ་འགྱུར་རོ། །
ཊཱི་ཀ་ལས་བླ་གོས་ལ་སོགས་པ་བརྗེ་བ་ལ་ནི་ཉེས་བྱས་སོ་ཞེས་གསུངས་སོ། །
མའི་སོ་སོ་ཐར་པའི་འགྲེལ་བ་ལས་ནི་ཆོས་གོས་གསུམ་ལས་གང་ཡང་རུང་བ་སྟེ་བརྗེས་ན་ལྟུང་བྱེད་དོ་ཞེས་བཤད་མོད་ཀྱི་ཊཱི་ཀ་ལྟར་གཟུང་ངོ་། །
་་་་་ཊཱི་ཀ་ལས་དགེ་སློང་མ་ལ་སྣམ་སྦྱར་ལེན་པ་ལྟུང་བྱེད་དོ། །
བརྗེ་བ་ནི་ལེན་པའི་དཔེ་ཙམ་དུ་ཟད་དོ་ཞེས་སོ། །
ལེན་པ་ལ་ཁ་ན་མ་ཐོ་བ་འདིར་འགྱུར་གྱི་སྦྱིན་པ་ལ་ནི་མ་ཡིན་ནོ་ཞེས་ཀྱང་ཊཱི་ཀ་ལས་བཤད་དོ། །
སེར་སྣ་ལས་གྱུར་པ་ལྔ་ལས་བསྔགས་པ་ལ་སེར་སྣ་བྱེད་པའི་གླེང་གཞི་ནི་སྐྱེ་དགུའི་བདག་མོ་ནི་བསོད་ནམས་དང་ལྡན་པ་སངས་རྒྱས་ཀྱི་ཡུམ་ཡིན་ཞེས་གཞན་རྣམས་ཀྱི་བརྗོད་པ་ན། སྦོམ་དགའ་མོས་སྨྲས་པ། དེ་ནི་མཁན་སློབ་མེད་པར་རང་ཞུགས་ཡིན་ནོ་ཞེས་སྨོད་པར་བྱེད་དོ། །
ཨུཏྤ་ལའི་མདོག་འདི་རྫུ་འཕྲུལ་ཅན་རྣམས་ཀྱི་མཆོག་ཏུ་ལུང་བསྟན་པ་ཡིན་ནོ་ཞེས་བརྗོད་པ་ན་དེ་ནི་སྔོན་སྨད་འཚོང་མ་ཡིན་ནོ་ཞེས་སྨོད་པར་བྱེད། གོའུ་ཏ་མ་སྐེམ་མོ་འདི་འདུལ་འཛིན་མ་རྣམས་ཀྱི་མཆོག་ཏུ་ལུང་བསྟན་པ་ཡིན་ནོ་ཞེས་བརྗོད་པ་ན། དེས་ནི་བུའི་ཤ་ཟོས་པ་ཡིན་ནོ་ཞེས་སྨོད་པར་བྱེད་པ་ལས་སོ། །
ཁྱིམ་ལ་སེར་སྣ་བྱེད་པའི་གླེང་གཞི་ནི་སྦོམ་དགའ་མོས་དགེ་སློང་མ་རྣམས་ལ་སྨྲས་པ། ཀྱེའི་ཕུ་ནུ་མོ་དག་ཁྱིམ་ག་གེ་མོར་ནི་མ་འགྲོ་ཞིག ཁོ་མོས་ཁྱིམ་དེ་ངལ་བ་ཆེན་པོས་ཆོས་བཤད་ནས་དད་པར་བྱས་པ་ཡིན་ནོ་ཞེས་ཟེར་བ་ལས་སོ། །
གནས་ལ་སེར་སྣ་བྱེད་པའི་གླེང་གཞི་ནི་སྦོམ་དགའ་མོས་བསྒྲུབས་པའི་དབྱར་ཁང་དུ་དགེ་སློང་མ་གློ་བུར་དུ་འོང་བ་རྣམས་ཀྱི་གནས་བྱིན་ནས་གནས་པ་ན། གློ་བུར་ཏུ་་་་་་དེ་དག་ལ་རྙེད་པ་དང་བཀུར་བསྟི་བྱུང་བ་དང་། དེས་སེར་སྣས་དེ་དག་བསྐྲད་ནས། ཁོ་མོ་གྲང་བའི་ཚེ་ན་གྲང་བས་ཉེན། ཚ་བའི་ཚེ་ན་ཚ་བས་ཉེན་བཞིན་དུ་ངལ་བ་ཆེན་པོས་བསྒྲུབས་པའི་དབྱར་ཁང་འདི། ཁ་འཇམ་ཅན་འདི་རྣམས་ལ་སྐབས་དབྱེའམ་ཞེས་སྨྲས་པ་ལས་སོ། །
རྙེད་པ་ལ་སེར་སྣ་བྱེད་པའི་གླེང་གཞི་ནི་སྦོམ་དགའ་མོས་དགེ་སློང་མ་རྣམས་ལ་སྨྲས་པ། ཕུ་ནུ་མི་དག་བྲམ་ཟེ་ཡ་མཚན་ཅན་རྣམས་ཀྱིས་བརྡེགས་ནས་ཀླད་པ་གས་པར་གྱུར་ན་མི་རུང་གིས། ཧ་ཅང་སྔར་བསོད་སྙོམས་ལ་མ་འགྲོ་ཞིག་ཅེས་གཞན་རྣམས་འགྲོ་བ་བཟློག་ནས། རང་ཉིད་ནང་པར་ཆེས་སྔ་བ་ཞིག་ཏུ་བསོད་སྙོམས་ལ་ཞུགས་པ་དང་། བྲམ་ཟེ་ཡ་མཚན་གྱིས་བརྡེགས་པས་མིག་ཕུགས་སྣད་ཅིང་དབྱར་ཁང་དུ་འོངས་པ་ལས་སོ། །

ཆོས་ལ་སེར་སྣ་བྱེད་པའི་གླེང་གཞི་ནི་སྦོམ་དགའ་མོ་ལ་ཉེ་གནས་རྣམས་ཀྱིས་ཆོས་ཀྱི་ལུང་ཞུས་པ་ན། སོང་ལ་རེ་ཞིག་ཁོ་མོའི་སྣོད་དུ་ཚོས་ཤིག བུ་རམ་དང་སེ་འབྲུ་དག་ཉེས་ཤིག་ཅེས་སྨྲས་ནས། ད་ཕན་ཚུན་བགྱངས་ནས་ལུང་མ་བྱིན་པ་དང་། འཕགས་མ་ཁྱོད་ཆོས་ལ་སེར་སྣ་བྱེད་པ་མ་ཡིན་ནམ་ཞེས་ཟེར་བ་ན། ཀྱེའི་བུ་ཟན་མའི་བུ་མོ་དག ཁོ་མོ་དྲུག་སྡེ་རྣམས་ལ་ལུང་གི་ཆེད་དུ་སེ་འབྲུ་མཉེས་པས་ནི་ལག་པ་ལ་སེར་ཀ་བྱུང་། བཟོད་པ་གསོལ་བས་ནི་མགོ་བོ་བྱིང་། པུས་མོ་བཙུགས་ནས་བཟོད་པ་གསོལ་བས་ནི་ལྕོགས་ན། ཁོ་མོ་ཅིའི་ཕྱིར་སེར་སྣ་མི་བྱེད་ཅེས་ཟེར་བ་ལས་སོ། །
དགག་བྱ་ནི་རང་རིགས་ལ་གནོད་པ་དང་རང་བཞིན་གྱིས་དགག་བྱར་འགྱུར་བའོ། །
གཞུང་གི་དོན་ནི་དགེ་སློང་མ་གཞན་གྱི་ཡོན་ཏན་བསྔགས་པ་་་་་་བརྗོད་པ་ལ་དགེ་སློང་མས་ལུས་སམ་ངག་གིས་སེར་སྣ་བྱེད་པ་ལ་ལྟུང་བྱེད་དུ་འགྱུར་གྱི། ཊཱི་ཀ་ལས་ཡིད་ཙམ་གྱིས་སེར་སྣ་བྱེད་པ་ནི་བསྡམ་པར་བྱ་བ་ཉིད་ཡིན་ཏེ་ཉེས་བྱས་སོ། །
་་་་་འོག་མ་བཞི་ལ་ཡང་དེ་བཞིན་ནོ། །
ཐམས་ཅད་དུ་ཡང་བསྡམ་པར་བྱ་བ་ནི་ཡིད་ཀྱི་ཉེས་བྱས་ཡིན་པར་རིག་པར་བྱའོ་ཞེས་ཊཱི་ཀ་ལས་སོ། །
ཞེས་སོ། །
དགེ་སློང་མས་དགེ་སློང་མ་གཞན་དག་ལ་་་་་་ཁྱིམ་ག་གེ་མོར་མ་འགྲོ་ཞིག་ཁྱིམ་ལ་སེར་སྣ་བྱེད་པ་དང་། དགེ་སློང་མ་གཞན་དབྱར་ཁང་ན་གནས་པ་ལྟ་བུས་དགེ་སློང་མས་་་་་་གནས་ལ་སེར་སྣ་བྱེད་པ་དང་། དགེ་སློང་མ་གཞན་གྱི་གྲོང་ནས་བསོད་སྙོམས་རྙེད་པ་ཡན་ཆད་ཀྱི་་་་་་རྙེད་པ་ལ་སེར་སྣ་བྱེད་པ་དང་། ཆོས་འཆད་པར་ཞུས་པ་ན་་་་་་ཆོས་ལ་སོར་སྣ་བྱེད་པ་ན་རེ་རེ་ལ་ལྟུང་བྱེད་རེ་རེའོ། །
ལུང་རྣམ་འབྱེད་ལས་སེར་སྣ་བསྐྱེད་ན་ཞེས་བྱ་བ་ནི་ཕྲག་དོག་བསྐྱེད་ནའོ་ཞེས་གསུངས་སོ། །
སྐྲོད་པའི་ལྟུང་བྱེད་གཉིས་ཀྱི་གླེང་གཞི་ནི། སྦོམ་དགའ་མོས་གོའུ་ཏ་མ་སྐེམ་མོ་དབྱར་ཁང་ནས་ཕྱིར་བསྐྲད་པ་དང་། སྦོམ་དགའ་མོ་ལྗོངས་རྒྱུ་ཞིང་ཁྱིམ་པའི་ཁྱིམ་དུ་ཞུགས་པ་ན་ཁྱིམ་དེ་ན་དགེ་སློང་མ་སྔ་ན་འཁོད་པ་དག་གིས་སྦོམ་དགའ་མོ་ལ་ཕྱག་བྱ་བ་ལ་སོགས་པ་འཇིག་རྟེན་པའི་ཚུལ་དག་མ་བྱས་པ་དང་། དེས་དེ་དག་ཁྱིམ་དེ་ནས་ཕྱིར་བསྐྲད་པ་ལས་སོ། །
དགག་བྱ་ནི་རང་རིགས་ལ་གནོད་པའོ། །
གཞུང་གི་དོན་ནི་དགེ་སློང་མས་དགེ་འདུན་མའི་དབྱར་ཁང་ནས་དགེ་སློང་མས་རང་གཞན་གྱི་ལུས་ངག་གང་ཡང་རུང་བས་སྐྲོད་པ་ལ་ཉེ་འཁོར་ལས་འདས་ན་་་་་་ལྟུང་བྱེད་དུ་འགྱུར་རོ། །
དགེ་སློང་མས་ཁྱིམ་པའི་ཁྱིམ་གཞན་ནས་དགེ་སློང་མ་སྔ་ནས་གནས་པ་་་་་་སྦྱོར་བ་ནི་གང་ཡང་རུང་བས་སྐྲོད་པ་ལ་ལྟུང་བྱེད་དུ་འགྱུར་རོ། །
ཊཱི་ཀས་ཕྱིར་འོངས་པ་ནི་དེར་གཏོགས་པ་ཤེས་ཆུང་བས་དེར་སྐྲོད་པ་ལ་ཉེས་བྱས་སོ་གསུངས་་་་་་མཐོ་འཚམས་པའི་གླེང་གཞི་ནི་བཅུ་གཉིས་སྡེ་རྣམས་དགེ་སློང་མ་རྣམས་ལ་ལེགས་པར་མ་མཐོང་། ལེགས་པར་མ་ཐོས། ལེགས་པར་མ་དོགས་པས་ཉེས་པ་གླེང་བར་བྱེད་པ་ལས་སོ། །
དགག་བྱ་ནི་རང་རིགས་ལ་གནོད་པའོ། །
གཞུང་གི་དོན་ནི་རང་གི་རྣམ་བཤད་དང་ཊཱི་ཀ་ལས་ནི་ཕམ་པ་དང་དགེ་འདུན་ལྷག་མ་གཉིས་ཀྱིས་གླེང་བ་སྔར་བསྟན་ཟིན་པས་འདི་ནི་ལྟུང་བྱེད་ལ་སོགས་པ་ལྟུང་བའི་སྡེ་ཚན་གཞན་གླེང་བའི་ཡུལ་ཡིན་ནོ་ཞེས་གསུངས་སོ། །
འོན་ཀྱང་བླ་མ་རྣམས་ནི་འདི་དང་སྐུར་འདེབས་ཀུན་སློང་ཐ་དད་དེ། སྐུར་འདེབས་ནི་ཉམས་འདུན་གྱི་བསམ་པས་ཡིན་ལ། འདི་ནི་མཐོ་འཚམས་པའི་བསམ་པས་ལེགས་པར་མ་མཐོང་བ་ལ་སོགས་པ་་་་་་ལ་ནི་མཐོང་ཐོས་དོགས་པ་ཙམ་མོ་ཡིད་ཆེས་པར་མ་གྱུར་པ་སྟེ། ལ་སོགས་པ་ཞེས་པས་ལེགས་པར་མ་ཐོས་པ་དང་ལེགས་པར་མི་དོགས་པ་གཉིས་བསྡུས་དགེ་སློང་མས་དགེ་སློང་མ་ལ་ལྟུང་བ་སྡེ་ལྔ་གང་གིས་གླེང་བར་བྱེད་ན་ཡང་ལྟུང་བྱེད་འདིར་འགྱུར་རོ་ཞེས་གསུང་་་་་་གླེང་བར་བྱེད་པར་མ་ཟད་ཀྱི་དྲན་པར་བྱེད་པ་དང་གདམས་ངག་འཇོག་པ་དང་གསོ་སྦྱོང་དང་དགག་དབྱེ་འཇོག་པ་ལ་ཡང་ཁ་ན་མ་ཐོ་བ་འདིར་འགྱུར་བར་རང་གི་རྣམ་བཤད་དང་ཊཱི་ཀ་ལས་གསུངས་ཏེ། ལེགས་པར་མ་མཐོང་བ་ལ་སོགས་པའི་སྐབས་སུ་གླེང་བ་དང་དྲན་པར་བྱེད་པ་དང་གདམས་ངག་འཇོག་པ་ལ་སོགས་པ་དེ་རྣམས་གང་བྱས་ན་ཡང་ལྟུང་བྱེད་དུ་བསྟན་པའོ། །

ངོ་། །
ལོག་པར་སྟོན་པའི་གླེང་གཞི་ནི་བཅུ་གཉིས་སྡེ་རྣམས་ཁ་མི་འདུམ་པ་ཅི་བྱུང་ཡང་། སངས་རྒྱས་ལ་མནའ་འདོར་བར་བྱེད། ཆོས་དང་དགེ་འདུན་དང་ཚུལ་ཁྲིམས་ལ་མནའ་འདོར་བར་བྱེད་པ་ལས་སོ། །
མའི་སོ་ཐར་འགྲེལ་པ་ལས། མཐོང་ངམ་ཞེས་དྲིས་ན་མཐོང་སྟེ། དེ་ལྟར་མ་ཡིན་ན་དཀོན་མཆོག་གསུམ་མེད་པར་གྱུར་ཅིག ཚུལ་ཁྲིམས་མེད་པར་གྱུར་ཅིག ཆོས་ཞིག་པར་གྱུར་ཅིག་ཅེས་ཟེར་བ་ལས་བཅས་ཞེས་སོ། །
་་་་་དགག་བྱ་ནི་ལོག་པར་སྟོན་པས་གཞན་ཡིད་ཆེས་པར་མི་འགྱར་བའོ། །
གཞུང་གི་དོན་ནི་དགེ་སློང་མས་གཞན་ཡིད་ཆེས་པར་བྱ་བའི་ཕྱིར་གཞན་གྱི་མདུན་དུ་མནའ་འདོར་བ་ལ་ལྟུང་བྱེད་དུ་འགྱུར་རོ། །
ཊཱི་ཀ་ལས་གཞན་གྱི་མདུན་དུ་མ་ཡིན་པར་མནའ་་་་་་རང་ཉིད་གཅིག་པུ། འདོར་བ་ནི་་་་་་ཚིག་སྨྲས་བྱེད་པ་ཚིག་བཀྱལ་བ་ཙམ་དུ་ཟད་པས་ཉེས་བྱས་སུ་རིག་པར་བྱའོ་ཞེས་སོ། །
ལོག་པར་སྟོན་པ་ནི་རབ་ཏུ་བྱུང་བའི་བསམ་པ་ལོག་པར་སྟོན་པ་སྟེ། རབ་ཏུ་བྱུང་བ་རྣམས་ཀྱི་བསམ་པ་ནི་བདེན་པས་འཇུག་པ་ཡིན་ན། མནའ་འདོར་བ་ནི་ལོག་པར་སྟོན་པ་སྟེ། ཁོ་མོ་ཐམས་ཅད་ལ་བདེན་པས་འཇུག་པ་མ་ཡིན་གྱི། མནའ་འདོར་བས་འཇུག་པ་དེ་གཅིག་པུ་བདེན་ནོ་ཞེས་བྱ་བར་འགྱུར་བས་ཞེས་ཊཱི་ཀས་བཤད་དོ། །
མི་བརྟན་པས་རྣམ་པར་འགྱུར་བའི་གླེང་གཞི་ནི་སྦོམ་དགའ་མོས་དགེ་སློང་མ་རྣམས་དང་འཐབ་མོ་བྱུང་བ་ན་རང་གིས་རང་ལ་འཚོག་པར་བྱེད་པ་ལས་སོ། །
དགག་བྱ་ནི་རང་གི་ལུས་སྲོག་ལ་གནོད་པའོ། །
གཞུང་གི་དོན་ནི་དགེ་སློང་མ་ཁྲོ་བས་བདག་ཉིད་ལ་གནོད་པར་བྱེད་པ་སྟེ་རང་གི་ལུས་ལ་རྡེག་པར་བྱེད་ཅིང་ཕོག་ན་ལྟུང་བྱེད་དུ་འགྱུར་རོ། །
གནོད་པར་བྱེད་པ་ཞེས་བྱ་བའི་རྣམ་འབྱེད་ལས་དགེ་སློང་མ་གང་འཁྲུགས་ནས་རང་ལ་བརྡེག་ན་ལྟུང་བྱེད་དོ་ཞེས་གསུངས་སོ། །
བླ་མར་གྱུར་པ་ལ་བརྙས་ཐབས་བྱེད་པ་ལ་གསུམ་ལས། དང་པོ་ཚོགས་ལ་བརྙེས་ཐབས་བྱེད་པའི་གླེང་གཞི་ནི་སྦོམ་དགའ་མོས་དགེ་སློང་མའི་ཚོགས་པ་ལ་མི་སྙན་པ། ཁྱིམ་པ་མོ་ཞེས་བྱ་བ་དང་། ནལ་པ་མ་ཞེས་བྱ་བ་དང་། བོང་བུ་དག་དང་ལྡན་པ་ཞེས་གཤེ་བ་དག་གིས་བརྙས་ཐབས་བྱེད་པ་ལས་སོ། །
དགག་བྱ་ནི་རང་རིགས་ཀྱི་དགེ་འདུན་མའི་སེམས་བདེ་བ་ལ་གནོད་པའོ། །
གཞུང་གི་དོན་ནི་དགེ་སློང་མས་དགེ་སློང་མའི་་་་་་བཞིར་ལོངས་པ་ཡན་ཆད་ཚོགས་དགེ་འདུན་མ་ལ་འཚོ་བ་མ་དག་པ་དང་ལྟ་བ་མ་དག་པས་སྨོད་ཅིང་བརྙས་ཐབས་བྱེད་པ་ལ་ལྟུང་བྱེད་དུ་འགྱུར་རོ། །
་་་་་ཊཱི་ཀ་ལས་བརྙས་ཐབས་བྱེད་པ་ཞེས་བྱ་བར་རྣམ་པར་འབྱེད་པ་ནི་རྣམ་པ་སྣ་ཚོགས་ཀྱིས་སྨོད་པར་བྱེད་དེ། འཚོ་བ་མ་དག་སྟེ་ཚུལ་འཆོས་དང་ཁ་གསག་དང་གཞོགས་སློང་དང་ཐོབ་ཀྱི་འཇལ་གྱིས་འཚོ་བར་བྱེད་དེ། ལྟ་བ་མ་དག་སྟེ་རྨོངས་པ་མི་མཁས་པ་ཡིན་ནོ། །
ལོག་པའི་ཆོས་ཀྱིས་ཀུན་ཏུ་དཀྲིས་པ་ཡིན་ནོ་ཞེས་གླེང་གཞི་ལས་གསུངས་པ་ཡིན་ནོ་ཞེས་ལུང་དྲངས་སོ། །
ཊཱི་ཀ་ལས་གཅིག་གམ་གཉིས་སམ་གསུམ་ལ་བརྙས་ཐབས་བྱེད་པ་ལ་ནི་ཉེས་བྱས་སོ་ཞེས་སོ། །
ཚོགས་ལ་སྤྱོ་བའི་ལྟུང་བྱེད་ཀྱི་གླེང་གཞི་ནི་སྦོམ་དགའ་མོས་དགེ་སློང་མའི་ཚོགས་ལ་སྤྱོ་བ་བྱས་པ་དང་། ཉེ་གནས་མ་རྣམས་ཀྱིས་སྨྲས་པ། དགེ་སློང་མའི་ཚོགས་ལ་སྤྱོ་བར་མི་རིགས་སོ། །
དེས་སྨྲས་པ། རིགས་ཀྱང་མི་རིགས་ཀྱང་རུང་སྟེ་ཁོ་མོས་ནི་སྤྱོས་སོ་ཞེས་ཟེར་བ་ལས་སོ། །
དགག་བྱ་ནི་སྔར་དང་འདྲའོ། །
གཞུང་གི་དོན་ནི་དགེ་སློང་མའི་་་་་བཞིར་ལོངས་ཡན་ཆད་ཚོགས་ལ་་་་་་རང་བཞིན་གྱི་ཁ་ན་མ་ཐོ་བ་ཚུལ་ཁྲིམས་མ་དག་པ་དང་་་་་་བཅས་པའི་ཁ་ན་མ་ཐོ་བ་ཆོ་ག་མ་དག་པའི་སྒོ་ནས་སྨོད་ཅིང་སྤྱོ་བ་ལ་ལྟུང་བྱེད་དུ་འགྱུར་རོ། །

་་་་་ཊཱི་ཀ་ལས་སྤྱོ་བ་ཞེས་བྱ་བ་ནི་གླེང་གཞི་ལས་ངེས་པར་འབྱུང་བའི་ཚུལ་ཁྲིམས་མེད་དེ་འཚོ་བའི་ཕྱིར་སྐྲ་བྲེགས་པ། མུ་གེའི་ཕྱིར་སྐྲ་བྲེགས་པ་བཅས་པ་དང་རང་བཞིན་གྱིས་ཁ་ན་མ་ཐོ་བ་སྤྱོད་པས་སྡིག་པའི་ལས་ཅན་ཟོལ་བ་མ་ཕ་རོལ་བསླུ་བ་ཚུལ་ཁྲིམས་འཆལ་བའོ་ཞེས་གསུངས་པ་ཡིན་ཞེས་ལུང་དྲངས་སོ། །
ཁྱི་མོ་ཁྱེད་རྣམས་ཞེས་སྤྱོ་བ་ལ་སོགས་པ་སྤྱོ་བའི་ཚིག་གཞན་སྨྲས་ན་ཡང་ངོ་། །
འཁོར་གཙོ་བོ་ལ་ཆུ་འཐོར་བའི་གླེང་གཞི་ནི་ཁྱིམ་བདག་གཅིག་ཆུང་མ་དང་གཉིས་ཀ་རབ་ཏུ་ཕྱུང་ནས། དགེ་སློང་དེ་དབྱར་ཁང་དུ་སོང་བ་ན། དགེ་སློང་མ་དེ་ཡང་ཆུ་སྣོད་གཅིག་ཐོགས་ཏེ་དེའི་མདུན་ན་སྡོད་ཅིང་འདུག་གོ །དེ་ནས་དགེ་སློང་དེ་དགོད་ཅིང་ཁོ་བོ་ཁྱིམ་པར་གྱུར་པ་ན་ཡང་ཁྱོད་དེ་ལྟར་མདུན་ན་སྡོད་དོ་ཞེས་སྨྲས་པ་དང་། དེས་ཆུ་སྣོད་དེ་ནས་དེའི་མགོར་གཏོར་ནས། ཁོ་མོ་ནི་ཁྱོད་ཀྱི་ཡོན་ཏན་སྒྲོགས་ན། ཁྱོད་ཁོ་མོའི་སྐྱོན་རྣམས་ལ་འཇུག་པར་བྱེད་དམ་ཞེས་སྨྲས་ནས་བྲོས་ཏེ་སོང་བ་ལས་སོ། །
དགག་བྱ་ནི་ཆགས་པས་རྒྱུ་བྱས་ཏེ་རང་རིགས་ཀྱི་བསླབ་པ་ལ་གནོད་པའོ། །
གཞུང་གི་དོན་ནི་དགེ་སློང་མས་འཁོར་གཙོ་བོ་དགེ་སློང་ལ་ཆུས་འཐོར་བ་ལ་ལྟུང་བྱེད་དུ་འགྱུར་རོ། །
ཊཱི་ཀ་ལས་དགེ་སློང་གི་ལུས་ལ་ཐིགས་པ་ཙམ་གྱིས་ཕོག་ན་ཡང་ཁ་ན་མ་ཐོ་བ་འདིར་འགྱུར་རོ་ཞེས་སོ། །
རབ་བྱུང་འདི་པ་ལ་སྤྱོ་བར་མི་བྱ་ཞེས་གསུངས་པས་དགེ་སློང་དང་དགེ་ཚུལ་ལ་སོགས་པ་ལ་སྤྱོ་བ་ནི་ཉེས་བྱས་སུ་འགྱུར་རོ། །
ཉེས་བྱས་དེའི་བྱེ་བྲག་ནི་ཊཱི་ཀ་ལས་དགེ་སློང་ལ་སྤྱོ་བ་ནི་ལྕི་བའི་ཆོས་ཡིན་པའི་ཕྱིར་ཟླ་བ་ཕྱེད་མགུ་བ་སྤྱད་པར་བྱ་བ་ཡིན་ནོ་ཞེས་གསུངས་སོ། །
དེས་ན་འདི་ནི་དགེ་སློང་མའི་ཚོགས་ལ་སྤྱོ་བའི་ལྟུང་བྱེད་དངོས་གཞི་ཡོངས་སུ་རྫོགས་པ་བས་ཀྱང་། དེའི་སྐབས་ཀྱི་བསླབ་བྱ་ལས་འདས་པའི་ཉེས་བྱས་ཆེད་ལས་ལྕི་བ་ཡོད་དོ། །
འཁྲུག་ལོང་ཡལ་བར་འདོར་བའི་གླེང་གཞི་ནི་སྦོམ་དགའ་མོས་འཐབ་མོའི་རྐྱེན་དག་ཉེ་བར་བསྒྲུབས་པས་ལྷན་ཅིག་གནས་པ་དང་ཉེ་གནས་དག་ཕན་ཚུན་འཐབ་མོ་ཆེ་ཐང་དུ་བྱུང་བ་ན། དགེ་སློང་མ་རྣམས་ཀྱིས་འདི་སྐད་ཅེས་ཚུར་སྤྱོན་འཐབ་མོ་ཉེ་བར་ཞི་བར་བགྱིའོ་ཞེས་སྨྲས་པ་དང་། སྦོམ་དགའ་མོས་འདི་སྐད་ཅེས་མགོས་མགོ་་་་་་རྡུང་ཞེས་མའི་སོ་ཐར་འགྲེལ་ལས་སོ། །
ཅིའི་ཕྱིར་མི་འཚལ། ཁོ་མོ་ནི་འཐབ་མོ་བྱེད་ཀྱི་ཉེ་བར་ཞི་བར་མི་བྱེད་དོ་ཞེས་ཟེར་བ་ལས་སོ། །
དགག་བྱ་ནི་རང་རིགས་དགེ་སློང་མ་རྣམས་ལ་གནོད་པའོ། །
གཞུང་གི་དོན་ནི་དགེ་སློང་མ་རྣམས་ཀྱི་རྩོད་པ་ཉེ་བར་ཞི་བར་བྱ་བའི་མཐུ་ཡོད་བཞིན་དུ་ཉེ་བར་ཞི་བར་མི་བྱེད་པའི་དགེ་སློང་མ་དེ་ལ་ལྟུང་བྱེད་དུ་འགྱུར་རོ། །
ཊཱི་ཀ་ལས་ལུས་ངག་ཏུ་གྲུབ་ཅིང་བསམ་པ་གཏོང་བར་མི་བྱེད་པ་དེ་སྲིད་དུ་ནི་ལྟུང་བྱེད་གཅིག་ཁོ་ནར་འགྱུར་རོ། །
ཞི་བར་མི་བྱེད་པའི་བསམ་པ་བཏང་ནས། ཡང་བསམ་པ་གཞན་སྐྱེད་པའི་ཚེ་ན་ལྟུང་བྱེད་་་་་་གཉིས་པ་ཐ་དད་གཞན་དུ་ཡང་འགྱུར་རོ་ཞེས་གསུངས་སོ། །
བློ་མཐུན་པར་མི་བྱེད་པའི་གླེང་གཞི་ནི་ལུང་ན་ཞལ་མི་གསལ་ཡང་། ཊཱི་ཀ་ལས་དགེ་སློང་མའི་དགེ་འདུན་ཆོས་བཞིན་དུ་ལས་བྱེད་པ་ལ་སྦོམ་དགའ་མོས་འདུན་པ་ཕུལ་བ་ན། དགེ་འདུན་གྱི་ལས་དེའི་ཉིན་མོ་མ་བྱས་ནས། ཕྱི་དེ་ཉིན་མོ་བྱ་བར་བརྩམས་ཏེ། སྦོམ་དགའ་མོ་ལ་སྦྲན་པ་དང་། དེ་འོང་དུ་མ་བཏུབ་སྟེ་ཁོ་མོས་འདུན་པ་ཕུལ་ཟིན་ཏོ། །
ནམ་ཕུལ། ཉི་མ་སྔ་མ་ལའོ། །

ཞག་ལོན་པའི་འདུན་པ་དབུལ་དུ་རུང་ངམ། དེས་སྨྲས་པ་འདུན་པ་སྔར་ཕུལ་བ་དེ་ཆག་གམ་རུལ་ཏམ་ཅི་ཉེས་ཟེར་བ་ལས་བཅས་པ་ཡིན་ནོ་ཞེས་སོ། །
དགག་བྱ་ནི་དགེ་འདུན་མ་ལ་གནོད་པའོ། །
གཞུང་གི་དོན་ནི་དགེ་སློང་མས་དགེ་འདུན་མའི་ལས་ལ་འདུན་པ་ཕུལ་ནས་ཞག་ལོན་པའི་འདུན་པ་དེ་ཉིད་སྦྱིན་ཏེ་འདུན་པ་ཕྱི་མ་མི་སྟེར་བ་ལ་ལྟུང་བྱེད་དུ་འགྱུར་རོ། །
དེ་ཡང་མི་སྟེར་བའི་ཚིག་སྨྲས་ཏེ་དོན་གོ་ནའོ། །
ལྕེ་བའི་ཆོས་ལས་འདས་པ་ལས་གྱུར་པ་བཞི་ལས་དང་པོ་ཟླ་ཕྱེད་གདམས་ངག་རྗེས་བསྟན་མི་ནོད་པའི་གླེང་གཞི་ནི་དགེ་སློང་མ་རྣམས་ཀྱིས་དགེ་སློང་རྣམས་ལས་ཟླ་བ་ཕྱེད་ཕྱེད་ཅིང་གདམས་ངག་དང་རྗེས་སུ་བསྟན་པ་ཉམས་སུ་མྱོང་བར་བྱའོ་ཞེས་་་་་་བཅོམ་ལྡན་འདས་ཀྱིས་གསུངས་པ་ན། བཅུ་གཉིས་སྡེ་རྣམས་དེ་ལྟར་མི་བྱེད་པ་ལས་སོ། །
དགག་བྱ་ནི་བསླབ་པ་ཕུན་སུམ་ཚོགས་པའི་ཡན་ལག་མི་བསྒྲུབ་པས་རང་གི་བསླབ་པ་ལ་གནོད་པའི་རྒྱུར་འགྱུར་བའོ། །
གཞུང་གི་དོན་ནི་གསོ་སྦྱོང་གི་དུས་ཀྱི་ཟླ་བ་ཕྱེད་ཕྱེད་ཅིང་དགེ་སློང་རྣམས་ལ་གདམས་ངག་དང་རྗེས་སུ་བསྟན་པ་དག་དགེ་སློང་མས་ཉན་པར་མི་བྱེད་ཉམས་སུ་མྱོང་བར་མི་བྱེད་པ་ལ་ལྟུང་བྱེད་དུ་འགྱུར་རོ། །
་་་་་འདི་ལ་དངོས་གཞིར་འགྱུར་བའི་དུས་སྔ་ཕྱི་གཉིས་ཡོད་དེ། ཊཱི་ཀ་ལས་རྐྱེན་མ་བྱུང་བར་གསོ་སྦྱོང་གི་ཉི་མ་ལས་འདས་ནས་སྐྱ་རེངས་ཤར་བ་ན། ཁ་ན་མ་ཐོ་བ་འདིར་འགྱུར་རོ། །
རྐྱེན་བྱུང་ན་ནི་ཉི་མ་འཆར་ཀའི་དུས་སུ་ཁ་ན་མ་ཐོ་བ་འདིར་འགྱུར་རོ་ཞེས་གསུངས་སོ། །
གཉིས་པ་་་་་་དགེ་སློང་དག་མེད་པར་གསོ་སྦྱོང་བྱེད་པའི་གླེང་གཞི་ནི་དགེ་སློང་མ་མང་པོ་ལྗོངས་རྒྱུ་ཞིང་སོང་བ་ན། དགེ་སློང་མ་ཞིག་དབྱར་ཁང་དུ་ཕྱིན་ནས། དེ་དག་གིས་དགེ་སློང་མེད་པའི་གནས་སུ་གསོ་སྦྱོང་བྱས་ཏེ། དེ་དག་རིམ་གྱིས་རྒྱུ་ཞིང་མཉན་ཡོད་དུ་འོངས་པའི་ཚེ། དགེ་སློང་མ་གཞན་རྣམས་ཀྱིས་སྨྲས་པ། ཁྱེད་ཅག་གིས་ཅིའི་ཕྱིར་དགེ་སློང་མེད་པའི་གནས་སུ་གསོ་སྦྱོང་བྱས་ཟེར་བ་ལས་སོ། །
དགག་བྱ་ནི་སྔར་དང་འདྲའོ། །
གཞུང་གི་དོན་ནི་དགེ་སློང་མས་རང་གི་གསོ་སྦྱོང་ལ་མཐུན་པ་བསྒྲུབས་པའི་དགེ་སློང་དག་མེད་པར་དགེ་སློང་མ་ཉི་ཚེས་་་་་་ཞི་གནས་ཀྱི་གསོ་སྦྱོང་ལས་གཞན་ཆོ་ག་ལས་ལ་བརྟེན་པའི་གསོ་སྦྱོང་བྱེད་པ་ལ་ལྟུང་བྱེད་དུ་འགྱུར་རོ། །
་་་་་མའི་སོ་ཐར་འགྲེལ་པ་ལས་ལམ་རིང་པོར་འགྲོ་བའི་ཚེ་གསོ་སྦྱོང་གི་དུས་ལ་བབ་པ་ན་དགེ་སློང་མེད་ན་ཉེས་པ་མེད་དོ་ཞེས་སོ། །
ཊཱི་ཀ་ལས་དོན་འདི་ལྟར་གསུངས་ཏེ། དགེ་སློང་མེད་པར་གསོ་སྦྱོང་བྱེད་པ་ཞེས་བྱ་བ་ནི་དགེ་སློང་རྣམས་ལ་གསོ་སྦྱོང་གི་འདུན་པ་བླངས་པ་མེད་པར་དགེ་སློང་མ་རྣམས་ཀྱི་གསོ་སྦྱོང་བྱེད་པ་དེ་ལ་ལྟུང་བ་འདིར་འགྱུར་གྱི། དགེ་སློང་མ་རྣམས་མངོན་སུམ་དུ་མི་འཁོད་པ་ཉིད་དུ་གསོ་སྦྱོང་བྱེད་པ་ལ་ནི་ཉེས་པ་མེད་དོ་ཞེས་སོ། །
འགྲེལ་ཆུང་ལས་གསོལ་བ་ལ་སོགས་པའི་ལས་ཀྱིས་ཀྱང་་་་་་ཟླ་བ་ཕྱེད་ཕྱེད་ཅིང་ཆོས་འཆད་པ་པོར་བསྐོས་པའི་དགེ་སློང་ཞིག་ཡོད་ན་དེ་ལ་འདུན་པ་བླངས་པས་ཆོག་སྟེ་དགེ་སློང་ཀུན་ལ་མ་དྲིས་ཀྱང་ཉེས་པ་མེད་དོ་ཞེས་སོ། །
དེ་ལྟར་ན་དགེ་སློང་མའི་གསོ་སྦྱོང་བྱེད་པ་ན་དགེ་སློང་ཕ་མ་གཉིས་ཀས་ཕན་ཚུན་གཉིས་ཀ་ནས་འདུན་པ་བླངས་དགོས་པའོ། །
གཞི་སྟོད་ཀྱི་སྐབས་ཀྱི་འགྲེལ་ཆུང་ལས་དགེ་སློང་དག་མེད་པར་གསོ་སྦྱོང་བྱེད་པ་འདི་ཡང་ལྕི་བའི་ཆོས་བརྒྱད་ཀྱི་གྲངས་སུ་བགྲངས་སོ། །

དེ་ནི་མ་ཡིན་ཏེ། ལུང་ཕྲན་ཚེགས་དང་རྒྱ་ཆེ་འགྲེལ་སོགས་ལས་ལྕི་བའི་ཆོས་བརྒྱད་ཀྱི་གྲངས་སུ་འདི་མ་བགྲངས་ལ། འདི་ལྕི་བའི་ཆོས་དང་ཆ་མཐུན་པ་ཙམ་ཡིན་གྱི། ལྕི་བའི་ཆོས་དངོས་ནི་མ་ཡིན་ནོ། །
་་་་་གསུམ་པ་དགེ་སློང་མེད་པའི་གནས་སུ་དབྱར་གནས་ཁས་ལེན་པའི་གླེང་གཞི་ནི་དགེ་སློང་མས་དགེ་སློང་མེད་པའི་གནས་སུ་དབྱར་གནས་ཁས་བླངས་པར་མི་བྱའོ་ཞེས་གསུངས་པ་དང་། དགེ་སློང་མ་མང་པོ་རྣམས་ཀྱིས་དགེ་སློང་མེད་པའི་གནས་སུ་དབྱར་གནས་པར་ཁས་བླངས་ཏེ། དེ་ལ་དོན་ཉུང་བའི་དགེ་སློང་མ་རྣམས་སྨོད་པར་བྱེད་པ་ལས་སོ། །
དགག་བྱ་ནི་སྔར་དང་འདྲའོ། །
གཞུང་གི་དོན་ནི། ལུང་ཕྲན་ཚེགས་ཀྱི་འགྲེལ་པ་ལས། མཚམས་པོ་ཆེ་བཅད་ན་ནི་མཚམས་པོ་ཆེ་གཅིག་གི་ཁོངས་ན་དགེ་སློང་མེད་པའམ། མཚམས་པོ་ཆེ་མ་བཅད་ན་དཔག་ཚད་གཅིག་གི་ཁོངས་ན་དགེ་སློང་མེད་པའི་གནས་སུ་དགེ་སློང་མས་དབྱར་གནས་པར་ཁས་ལེན་པ་ལས་ལྟུང་བྱེད་དུ་འགྱུར་རོ། །
ཊཱི་ཀ་ལས་དགེ་སློང་མེད་པའི་གནས་ཞེས་བྱ་བ་ནི། གང་ན་ལས་བརྒྱ་རྩ་གཅིག་པོ་ཐམས་ཅད་མེད་པ་ལ་བྱའི། གནས་གང་ན་དགེ་སློང་བཞི་ཡན་ཆད་གནས་ཤིང་ལས་བྱེད་པ་མེད་པ་དེ་ནི་དགེ་སློང་མེད་པའི་གནས་ཞེས་བྱ་ཞེས་གསུངས་སོ། །
འདིའི་འགྲེལ་ཆུང་ལས་ནི། དགེ་སློང་གི་གཙུག་ལག་ཁང་ནས་བར་རྒྱང་གྲགས་ཕྱེད་ལས་རིང་བ་ཞིག་ཏུ་ཚུལ་དུ་ཞུགས་ན་ལྟུང་བྱེད་དོ་ཞེས་བཤད་དོ། །
་་་་་ཤ་ལུགས་པ་རྣམས་ན་རེ་དགེ་སློང་རྒྱང་གྲགས་གཅིག་གི་ཁོངས་ན་མེད་པའི་གནས་སུ་དགེ་སློང་མས་དབྱར་གནས་པར་ཁས་ལེན་ན་ལྟུང་བྱེད་དོ་ཞེས་ཟེར་ཏེ། འདིའི་ཚད་རྒྱང་གྲགས་གཅིག་ཡིན་པ་ལ་གཞུང་གཏན་ནས་མེད་དོ། །
དགེ་སློང་ཕ་མ་གཉིས་ཀྱི་གནས་གཉིས་པོ་དེ་ཙམ་དུ་ཧ་ཅང་ཉེ་བ་དེ་ནི་ཚུལ་དང་མཐུན་པ་མ་ཡིན་པས་སྔ་མ་ལྟར་རིགས་སོ། །
བཞི་པ་་་་་་གཉིས་ཀའི་དགེ་འདུན་ལ་དགག་དབྱེ་མི་བྱེད་པའི་གླེང་གཞི་ནི་དགེ་སློང་མ་རྣམས་ཀྱིས་གཉིས་ཀའི་དགེ་འདུན་ལ་དགག་དབྱེ་བྱའོ་ཞེས་གསུངས་པ་ན། དེ་ནས་དགེ་སློང་མ་རྣམས་ཀྱིས་སྦོམ་དགའ་མོ་ལ་སྨྲས་པ། གཉིས་ཀའི་དགེ་འདུན་ལ་དགག་དབྱེ་བྱ་ཡིས་ཚུར་སྤྱོན། དེས་སྨྲས་པ། ཁོ་མོ་ནི་སྡེ་སྣོད་གསུམ་པ་ཡིན་པས། ཁོ་མོས་དགག་དབྱེ་ཇི་ལྟར་བྱ་བ་ཤེས་ཏེ། དགེ་སློང་གི་དགེ་འདུན་ལ་ལྕག་པོད་དང་ཤུར་ཕུ་ཕྲེའུ་ཕལ་མོ་ཆེ་དབུལ་དགོས་པས། ཁྱེད་ཅག་དེངས་ཤིག ཁོ་མོ་ནི་དེར་མི་འགྲོའོ་ཞེས་ཟེར་བའི་སྐབས་དེ་བཅོམ་ལྡན་འདས་ལ་གསོལ་བ་ལས་སོ། །
དགག་བྱ་ནི་དགག་དབྱེའི་ཕན་ཡོན་མི་འཐོབ་པ་སྟེ། ཆོས་དག་པ་དང་ཚུལ་ཁྲིམས་དག་པར་མི་འགྱུར་བའོ། །
གཞུང་གི་དོན་ནི་དགེ་སློང་མ་དབྱར་གནས་་་་་་པར་ཁས་བླངས་པས་གཉིས་ཀའི་དགེ་འདུན་ལ་གནས་གསུམ་གྱིས་་་་་་མཐོང་བ་ཐོས་པ་དོགས་པ་གསུམ་དགག་དབྱེ་མི་བྱེད་པ་ལ་ལྟུང་བྱེད་དུ་འགྱུར་ཏེ། དགེ་སློང་ཕ་མའི་དགེ་འདུན་གཉིས་པོ་གང་རུང་གཅིག་ཁོ་ན་ལ་དགག་དབྱེ་མི་བྱེད་དམ། དགེ་འདུན་གཉིས་པོ་གང་ལ་ཡང་དགག་དབྱེ་མི་བྱེད་པ་ལས་སོ། །
གཞན་ལ་གནོད་པར་སྤྱོད་པ་གསུམ་ལས། དང་པོ་་་་་་དབུལ་པོ་སྲ་བརྐྱང་སྦྱོར་དུ་འཇུག་པའི་གླེང་གཞི་ནི་སྦོམ་དགའ་མོས་ཁྱིམ་བདག་དབུལ་པོ་ནད་པ་ཞིག་སྲ་བརྐྱང་དབུལ་དུ་འཇུག་པ་ལས་སོ། །
དགག་བྱ་ནི་སྦྱིན་བདག་གི་ལོངས་སྤྱོད་ལ་གནོད་པའོ། །
གཞུང་གི་དོན་ནི་དགེ་སློང་མས་ཁྱིམ་པ་དབུལ་པོ་སྲ་བརྐྱང་སྦྱོར་དུ་འཇུག་པ་ལ་ལྟུང་བྱེད་དུ་འགྱུར་རོ། །
་་་་་ཊཱི་ཀ་ལས་ཐོབ་ན་དངོས་གཞིའོ། །

སྲ་བརྐྱང་གི་ཟོང་ཙམ་དབུལ་པོ་སྦྱོར་དུ་བཅུག་པ་ལ་ཡང་དངོས་གཞིའོ་ཞེས་སོ། །
སྲ་བརྐྱང་ནི་མཚོན་པ་ཙམ་དུ་ཟད་དོ། །
ཊཱི་ཀ་ལས་ཡོ་བྱད་གཞན་ཡང་དེ་བཞིན་ནོ་ཞེས་སོ། །
ལུང་རྣམ་འབྱེད་ལས་ནད་པ་ཉམས་ཆུང་ངུ་སྲ་བརྐྱང་འབུལ་དུ་འཇུག་ན་ལྟུང་བྱེད་དོ་ཞེས་གསུངས་ཏེ། དབུལ་པོ་དང་ནད་པ་ཚོགས་དོན་ཡིན་པ་ལ་དགོངས་སོ་ཞེས་རིགས་སོ། །
མའི་སོ་སོ་ཐར་བའི་འགྲེལ་པ་ལས་ནི་ཁྱིམ་པ་དབུལ་པོའམ། ནད་པ་སྦྱོར་མི་བཟོད་པ་ལ་སློང་ཞིང་སྦྱོར་དུ་འཇུག་ན་ལྟུང་བྱེད་དུ་འགྱུར་རོ་ཞེས་བཤད་མོད་ཀྱི། དབུལ་པོ་ཡིན་ན་ནད་པ་ཡིན་རུང་མ་ཡིན་རུང་སྟེ་ནད་པ་ཁོ་ནས་ནི་མ་ཡིན་ནོ། །
གཉིས་པ་་་་་་དུས་ཀྱི་སྔ་རོལ་ཏུ་སྲ་བརྐྱང་དབྱུང་བ་ལ་ཚོགས་པ་མི་སྦྱིན་པའི་གླེང་གཞི་ནི། སྲ་བརྐྱང་བཏིང་བ་ལས་དགེ་སློང་མ་ཆོམ་རྐུན་པས་བཅོམ་པའི་དོན་དུ་སྲ་བརྐྱང་དུས་ཀྱི་སྔ་རོལ་ཏུ་འབྱིན་པ་ལ་སྦོམ་དགའ་མོ་འདུར་མི་བཏུབ་པ་ལས་སོ། །
དགག་བྱ་ནི་རང་རིགས་དགེ་འདུན་མ་རྣམས་ལ་གནོད་པའོ། །
གཞུང་གི་དོན་ནི་སྲ་བརྐྱང་དབྱུང་བའི་ཕྱིར་དུས་ཀྱི་སྔ་རོལ་ཏུ་བག་ཡངས་སུ་བྱ་བའི་ལས་ལ་བདག་ཉིད་མཚམས་ནང་ན་གནས་པས་མི་འདུ་ཞིང་འདུན་པ་མི་སྦྱིན་པས་ཚོགས་པ་མི་སྦྱིན་པའི་དགེ་སློང་མ་ལ་ལྟུང་བྱེད་དུ་འགྱུར་རོ། །
གསུམ་པ་་་་་་གོས་འགེད་པའི་ཕྱིར་ཚོགས་པ་མི་སྦྱིན་པའི་གླེང་གཞི་ནི་དགེ་སློང་མ་རྣམས་གོས་ཀྱི་རྙེད་པ་འགེད་པ་ལ་སྦོམ་དགའ་མོ་འདུར་མི་བཏུབ་པ་ལས་སོ། །
དགག་བྱ་ནི་སྔར་དང་འདྲའོ། །
གཞུང་གི་དོན་ནི་དགེ་སློང་མ་རྣམས་གོས་འགེད་པའི་ཕྱིར་ཡང་བདག་ཉིད་མཚམས་ནང་ན་གནས་པས་ཚོགས་པ་མི་སྦྱིན་པའི་དགེ་སློང་མ་ལ་ལྟུང་བྱེད་དུ་འགྱུར་རོ། །
ཊཱི་ཀ་ལས་གོས་ཞེས་སྨོས་པ་ནི་དཔེ་ཙམ་དུ་ཟད་དེ་ཆོས་དང་ལྡན་པའི་རྙེད་པ་གཞན་བགོ་བའི་ཕྱིར་ཚོགས་པ་མ་སྦྱིན་པ་ལ་ཡང་ལྟུང་བྱེད་དུ་འགྱུར་རོ་ཞེས་སོ། །
དབྱར་ཁང་ཡལ་བར་འདོར་བའི་གླེང་གཞི་ནི་སྦོམ་དགའ་མོས་དབྱར་ཁང་སྒོ་བཅད་ནས་ལྡེ་མིག་ཁྱེར་ཏེ་ལྗོངས་རྒྱུ་ཞིང་སོང་བ་ལས། དབྱར་ཁང་དེར་མེ་ཤོར་ཏེ་དགེ་སློང་མ་རྣམས་ཀྱིས་མེ་བསད་པར་འདོད་པ་ན་སྒོ་དབྱེར་ལྡེ་མིག་མ་རྙེད་ནས། དབྱར་ཁང་མེས་འཚིག་པར་གྱུར་པ་ལས་སོ། །
དགག་བྱ་ནི་དབྱར་ཁང་ཆུད་ཟོས་པས་ལོངས་སྤྱོད་ལ་གནོད་པའོ། །
གཞུང་གི་དོན་ནི་དགེ་སློང་མ་དབྱར་ཁང་ནས་གཞན་དུ་འགྲོ་བ་ན་ཐ་ན་ཁྱིམ་པ་ཡན་ཆད་ལ་དབྱར་ཁང་་་་་་གི་ལྡེ་མིག་ལ་སོགས་པ་མ་གཏད་མ་བཅོལ་བར་འགྲོ་བ་ལ་ལྟུང་བྱེད་དུ་འགྱུར་རོ། །
་་་་་དགེ་འདུན་གྱི་ཡང་རུང་། གང་ཟག་གི་ཡང་རུང་སྟེ། གཞན་ལ་གཏད་པར་བྱའོ་ཞེས་ཊཱི་ཀ་ལས་སོ། །
འགྲོ་བ་དང་མི་འགྲོ་བ་ལས་གྱུར་པ་བཞི་ལས། ལྗོངས་རྒྱུ་ཞིང་འགྲོ་བའི་གླེང་གཞི་ནི་སྦོམ་དགའ་མོ་འཁོར་དང་བཅས་པ་དབྱར་གྱི་ནང་ལོགས་སུ་ལྗོངས་རྒྱུ་ཞིང་འགྲོ་བ་ལས་སོ། །
དགག་བྱ་ནི་དབྱར་འདྲལ་བའི་རྒྱུར་འགྱུར་བའོ། །
གཞུང་གི་དོན་ནི་དབྱར་གྱི་ནང་དུ་ཡུལ་ལྟ་བའི་ཕྱིར་ལྗོངས་རྒྱུ་ཞིང་རྒྱང་གྲགས་ཀྱི་མཐའ་ལས་འདས་པར་འགྲོ་བ་ལ་ལྟུང་བྱེད་དུ་འགྱུར་རོ། །
་་་་་མའི་སོ་ཐར་འགྲེལ་པ་ལས་དབྱར་ཟླ་བ་གསུམ་མ་ཚང་བར་ཚུལ་འདྲལ་ན་ལྟུང་བྱེད་དོ་ཞེས་བཤད་ཀྱང་ཚུལ་འདྲལ་བ་ནི་མཚོན་པ་སྟེ་ཉིན་མོ་ལྗོངས་རྒྱུ་ན་ཡང་ལྟུང་བྱེད་དོ། །
ཊཱི་ཀ་ལས་འདི་དགེ་སློང་ལ་སོགས་པ་གཞན་ལ་ནི་ཉེས་བྱས་སོ། །
འོན་ཀྱང་་་་་་རང་གཞན་གྱི་ཆོས་ལྡན་གྱི་བྱ་བ་བསྒྲུབ་པའི་དབྱར་ཚུལ་ནང་དུ་དབྱར་བྱིན་གྱིས་བརླབས་ཏེ་ལྗོངས་རྒྱུ་ཞིང་འགྲོ་བ་ལ་ནི་ཉེས་པ་མེད་པར་ཊཱི་ཀ་ལས་བཤད་དོ། །

ལྗོངས་རྒྱུར་མི་འགྲོ་བའི་གླེང་གཞི་ནི། སྦོམ་དགའ་མོ་ལ་དགེ་སློང་མ་རྣམས་ཀྱིས་སྨྲས་པ། དགག་དབྱེ་བགྱིས་ལགས་ཀྱིས་ལྗོངས་རྒྱུ་ཞིང་བཞུད་དོ། །
དེས་སྨྲས་པ། ཁོ་མོ་སྡེ་སྣོད་གསུམ་པ་ཡིན་ཏེ། ད་དུང་རྒྱུ་བའི་དུས་ལ་མ་བབ་བོ་ཞེས་ཟེར་ཞིང་མི་འགྲོ་བ་ལས་སོ། །
དགག་བྱ་ནི་གནས་ལ་ཆགས་པ་འཕེལ་་་་་་ཊཱི་ཀ་ལས་བུད་མེད་རྣམས་ནི་གནས་ལ་ལྷག་པར་ཆགས་པ་ཤས་ཆེ་བས་བསླབ་པའི་གཞི་བཅས་སོ་ཞེས་སོ། །
བའོ། །
གཞུང་གི་དོན་ནི་དགེ་སློང་མས་དབྱར་གནས་པར་ཁས་བླངས་ནས། དབྱར་གནས་ཏེ་དགག་དབྱེ་བྱས་པའི་འོག་ཏུ་ཚེས་བཅུ་དྲུག་ལ་ལྗོངས་རྒྱུ་བ་དེར་མི་འགྲོ་བ་ལ་ལྟུང་བྱེད་དུ་འགྱུར་རོ། །
མའི་སོ་སོ་ཐར་པ་ལས་དབྱར་གནས་པའི་འོག་རོལ་ཏུ་རྒྱང་གྲགས་ཀྱི་མཐར་མི་འགྲོ་ན་ལྟུང་བྱེད་དོ་ཞེས་སོ། །
ཊཱི་ཀ་ལས་འདིར་འགྲོ་བའི་ཚད་རྒྱང་གྲགས་ཀྱི་ཚད་ཀྱི་མཐའ་འོ། །
དགེ་སློང་མའི་རྣམ་འབྱེད་ལས་ཐ་ན་དབྱར་ཁང་གཅིག་ནས་གཅིག་ཤོས་སུ་ཡང་འདོར་བར་བྱའོ་ཞེས་གསུངས་ཏེ། གནས་ལ་ཞེན་པ་སྤང་བའི་ཕྱིར་རོ། །
དབྱར་གནས་པའི་འོག་ཏུ་དགེ་སློང་ལ་སོགས་པས་ལྗོངས་མི་རྒྱུ་ན་ཊཱི་ཀ་ལས་གཞན་་་་་་དགེ་སློང་ལ་སོགས་པ་ལ་ནི་ཉེས་བྱས་ཡིན་པར་འདུལ་བ་མདོར་བསྡུས་ལས་ཤེས་པར་བྱའོ་ཞེས་སོ། །
ཊཱི་ཀ་ལས་ཕྱོགས་ཀུན་ནས་འཇིགས་པ་དང་བཅས་པའམ་ཞེ་འགྲས་ཡོད་ན་ནི་ལྟུང་བ་མེད་དོ། །
ཚེས་བཅུ་དྲུག་གི་འོག་རོལ་ཏུ་ལམ་གྲོགས་ལ་སྡོད་པ་ལ་ནི་ཉེས་པ་མེད་དོ་ཞེས་གསུངས་སོ། །
་་་་་ཡུལ་འཁོར་དོགས་པ་དང་བཅས་པར་འགྲོ་བའི་གླེང་གཞི་ནི་མ་སྐྱེས་དགྲས་ཡངས་པ་ཅན་དུ་སུ་ཡང་མ་འགྲོ་ཤིག་ཅེས་དྲིལ་བསྒྲགས་པ་བྱས་སོ། །
དེ་ནས་དགེ་སློང་མ་རྣམས་རྒྱལ་པོའི་ཁབ་ནས་ཡངས་པ་ཅན་གང་ན་བ་དེར་རྒྱུ་ཞིང་སོང་བ་ན་ལམ་ཀར་ཆོམ་རྐུན་པ་དག་གིས་སུན་ཕྱུང་བ་ལས་སོ། །
དགག་བྱ་ནི་ལུས་སྲོག་སོགས་ལ་གནོད་པའོ། །
གཞུང་གི་དོན་ནི་ཡུལ་འཁོར་་་་་་ཊཱི་ཀ་ལས་ཆོམ་རྐུན་པའི་འཇིགས་པས་དོགས་པ་དང་བཅས་པར་འགྲོ་བའི་དགེ་སློང་མ་ལ་ལྟུང་བྱེད་དུ་འགྱུར་རོ། །
མི་མཐུན་པ་དང་པ་དང་བཅས་པར་འགྲོ་བའི་གླེང་གཞི་ནི་ཡངས་པ་ཅན་པ་དག་གིས་རྒྱལ་པོའི་ཁབ་ཏུ་སུ་ཡང་མ་འགྲོ་ཤིག་ཅེས་དྲིལ་བསྒྲགས་པ་བྱས་སོ། །
དེ་ནས་དགེ་སློང་མ་རྣམས་དེར་སོང་བ་ན་སུན་ཕྱུང་བ་ལས་སོ། །
དགག་བྱ་ནི་ལུས་སྲོག་ལ་སོགས་པ་ལ་གནོད་པའོ། །
གཞུང་གི་དོན་ནི་ཡུལ་འཁོར་གང་ན་དགྲ་བོ་མི་མཐུན་པ་ཡོད་པ་དང་བཅས་པར་ཡང་ངོ་སྟེ་འགྲོ་བ་ལའོ་ཞེས་སྔ་མར་སྦྱར་རོ། །
ཊཱི་ཀ་ལས་མི་མཐུན་པ་དང་བཅས་པ་ཡིན་ཏེ། ཕྱོགས་འདིར་སུ་ཡང་འགྲོ་བར་མི་བྱའོ། །
སུ་འགྲོ་བ་དེ་བསད་པར་བྱའོ་ཞེས་འགྲོ་བ་དགག་པའི་ཁྲིམས་སུ་བྱས་པ་ཡོད་པ་ལྟ་བུའོ་ཞེས་སོ། །
འོ་ན་འདི་དང་སྔ་མའི་ཁྱད་པར་ཅི་ཞེ་ན། སྔ་མའི་སྐབས་སུ་ལུང་རྣམ་འབྱེད་ལས་དོགས་པ་དང་བཅས་པའི་ལམ་ནས་ནང་གི་ཡུལ་འཁོར་དུ་འགྲོ་ན་ལྟུང་བྱེད་དོ་ཞེས་གསུངས་ནས། ཕྱི་མའི་སྐབས་སུ་ལུང་རྣམ་འབྱེད་ལས་དོགས་པ་དང་བཅས་པའི་ནང་ནས་ཕྱི་རོལ་གྱི་ཡུལ་འཁོར་དུ་འགྲོ་ན་ལྟུང་བྱེད་དོ་ཞེས་གསུངས་ཏེ། ནང་གི་ཡུལ་འཁོར་དང་ཕྱི་རོལ་གྱི་ཡུལ་འཁོར་མཚོན་ཏེ་གསུངས་པ་ཙམ་མོ། །
རང་གི་རྣམ་བཤད་དང་ཊཱི་ཀ་ལས་ཡུལ་འཁོར་ཆོམ་རྐུན་པའི་འཇིགས་པས་དོགས་པ་དང་བཅས་པ་དང་། ཡུལ་འཁོར་གང་ན་དགྲ་བོ་མི་མཐུན་པ་དང་བཅས་པ་ཞེས་བཤད་དེ། སྔ་མ་ནི་སྒོས་དགྲ་ཡོད་པ་དང་། ཕྱི་མ་་་་་་མི་མཐུན་པ་དང་བཅས་པ་ཞེས་པའི་ཊཱི་ཀ་ལ་ཕྱོགས་འདིར་སུ་ཡང་འགྲོ་བར་མི་བྱའོ། །

སུ་འགྲོ་བ་དེ་བསད་པར་བྱའོ་ཞེས་བཤད་པས་སྤྱི་དགྲ་ཡོད་པ་ཉིད་དུ་གསལ་བས་ནི་སྤྱི་དགྲ་ཡོད་པ་ཞེས་་་་་་ཤ་མི་སྦས་ཏི་ལ་སོགས་པ་དེང་སང་འདུལ་བ་འཛིན་པ་རྣམས་མཐུན་པར་འཆད་པའོ། །
སྨྲ་བ་ལས་གྱུར་པ་གཉིས་ལས་གཞན་གྱི་གནས་སུ་སོང་སྟེ་རྩོད་པ་བྱེད་པའི་གླེང་གཞི་ནི་སྦོམ་དགའ་མོ་ལྷ་ཁང་དུ་སོང་ནས་ལྷ་ཁང་པ་རྣམས་དང་། གཞན་ཡང་རྩོད་པ་བ་རྣམས་དང་རྩོད་པར་བྱེད་ཅིང་། ཁོ་མོས་ལྷ་ཁང་དུ་རྩོད་པ་བ་རྣམས་ཚར་བཅད་དོ་ཞེས་ཟེར་བར་ལས་སོ། །
དགག་བྱ་ནི་ཊཱི་ཀ་ལས་གཞན་གྱི་གནས་སུ་སོང་སྟེ་གཞན་ཟིལ་གྱིས་གནོན་པ་འདི་ནི་ཧ་ཅང་སྤྱི་བརྟོལ་ཆེ་བ་ཡིན་པའི་ཕྱིར་ཞེས་བཤད་དོ། །
གཞུང་གི་དོན་ནི་འཇིག་རྟེན་པའི་ལྷའི་གནས་དང་ཊཱི་ཀ་ལས་རྒྱལ་པོའི་ཕོ་བྲང་ལ་སོགས་པ་དང་མུ་སྟེགས་ཅན་གྱི་གནས་སུ་སོང་སྟེ་རྩོད་པར་བྱེད་དེ་འཐབ་ཀྲོལ་བྱེད་པའི་དགེ་སློང་མ་ལ་ལྟུང་བྱེད་དུ་འགྱུར་རོ། །
་་་་་ཊཱི་ཀ་ལས་ཚིག་དོན་གཉིས་བརྡ་འཕྲོད་པའི་དུས་ན་ལྟུང་བྱེད་དུ་འགྱུར་རོ་ཞེས་སོ། །
འདིར་རྩོད་པར་བྱེད་པ་ནི་འཐབ་པར་བྱེད་པ་སྟེ། ལུང་རྣམ་འབྱེད་ལས་རྩོད་པར་བྱེད་ན་ཞེས་བྱ་བ་ནི་འཐབ་པར་བྱེད་ནའོ་ཞེས་གསུངས་སོ། །
སྐབས་མ་ཕྱེ་བར་འདྲི་བའི་གླེང་གཞི་ནི་སྦོམ་དགའ་མོ་གཙུག་ལག་ཁང་དུ་སོང་ནས་དགེ་སློང་ལ་སྐབས་མ་ཕྱེ་བར་དྲི་བ་དྲིས་པ་དང་། དྲི་བ་དེ་དགེ་སློང་དེས་སྒྲོགས་པར་མ་ནུས་ཏེ་ཞུམ་ཞུམ་པོར་གྱུར་པ་ལས་སོ། །
དགག་བྱ་ནི་དྲི་བའི་ཡུལ་དེ་ལ་མཐོ་འཚམ་པར་འགྱུར་བའོ། །
གཞུང་གི་དོན་ནི་དགེ་སློང་མས་དགེ་སློང་ལ་སོགས་ལ་ཆོས་འདྲི་བའི་སྐབས་མ་ཕྱེ་བར་འདྲི་བ་ལ་ལྟུང་བྱེད་དུ་འགྱུར་རོ། །
་་་་་གླེང་གཞི་ལས་ཞེས་ཏེ་སོ་སོ་ཐར་པའི་མདོ་དང་རྣམ་འབྱེད་གླེང་གཞི་བསྟན་པའི་སྐབས་ལས་དགེ་སློང་ལ་་་་་་སྐབས་མ་ཕྱེ་བར་འདྲི་ཞེས་གསུངས་མོད་ཀྱི་་་་་་རྣམ་འབྱེད་ལྟུང་བ་བསྟན་པའི་སྐབས་སུ་ལྟུང་བ་རྣམ་པར་བཞག་པ་ལས་་་་་་དགེ་སློང་ལ་ཞེས་མ་གསུངས་པར་སྤྱིར་བསྟན་ཏོ་ཞེས་ཊཱི་ཀ་ལས་བཤད་དོ། །
བསླབ་བྱ་ནི་སྟན་བཏིང་སྟེ་ཞེས་སོ། །
སྒྲུབ་པ་ལས་གྱུར་པ་གསུམ་ལས། ཕྱི་སར་གཅིག་པུ་འགྲོ་བའི་གླེང་གཞི་ནི་གཙུག་དགའ་མོས་སྐྱེས་པ་གཅིག་ལ་བརྡ་བྱས་ནས། སྐྱེས་པ་དེ་ནུབ་མོ་འོངས་པ་དང་། དེས་དེ་དབྱར་ཁང་གི་ཆབ་ཁུང་སར་བཞག་ནས། གཙུག་དགའ་མོས་བྱ་བ་མང་པོ་བྱས་ནས། ཆབ་ཁུང་སར་སོང་སྟེ། སྐྱེས་པ་དེ་ལ་འདི་སྐད་ཅེས། གནས་འདི་ནི་མི་གཙང་གིས་གནས་གཞན་དུ་འདོང་ངོ་། །
ཁོ་མོའི་ཕྲག་པ་ལ་བཞོན་ཅིག་ཅེས་སྐྱེས་པ་དེས་ཕྲག་པ་ལ་བཞོན་པ་དང་། དེ་ནས་གཙུག་དགའ་མོས་འདི་སྙམ་དུ་སེམས་ཏེ། བདག་དགེ་སློང་མ་རྣམས་ཀྱི་སྣ་ལས་འགྲོ་བ་གང་ཅི་ཡང་རུང་བ་དེ་ཐམས་ཅད་ཚུལ་ཁྲིམས་ཀྱི་ཕན་ཡོན་ཡིན་ཏེ། གཙང་མས་འཇིག་རྟེན་ཟིལ་གནོན་ཏེ། བཙོག་པས་འཇིག་རྟེན་ཟིལ་མི་ནོན་ཞེས་ཟེར་བ་ལྟ་བུའོ་སྙམ་དུ་བསམས་ནས། བདག་ཆོམ་རྐུན་པས་ཁྲིད་དོ་ཞེས་སྨྲས་པ་དང་། སྐྱེས་པ་དེས་ཕྲག་པ་ལས་ས་ལ་མཆོངས་ཏེ། མགོ་རེག་མོ་ངན་པ། རང་གི་བརྡ་བྱས་ལ། ཆོམ་རྐུན་པས་ཁྲིད་དོ་ཞེས་སྨྲའམ་ཞེས་སྨྲས་པའི་བྱུང་བ་ལས་སོ། །
དགག་བྱ་ནི་ཁྲིམས་གྲོགས་མེད་པས་བསླབ་པ་ལས་འབྲལ་བར་འགྱུར་བའོ། །
གཞུང་གི་དོན་ནི་དགེ་སློང་མས་ཁྲིམས་གྲོགས་མེད་པར་དབྱར་ཁང་གི་ཉེ་འཁོར་ལས་འདས་ཏེ་ཕྱི་སར་དང་། རང་གི་རྣམ་བཤད་ལས་གཅི་བའི་སར་གཅིག་པུ་འགྲོ་བ་ལ་སྟེ་འགྲེལ་ཆུང་ལས་མཚན་མོ་སོང་ན་ལྟུང་བྱེད་དོ་ཞེས་སོ། །

རྩྭ་སྔོན་མི་གཙང་འདོར་བའི་གླེང་གཞི་ནི་སྦོམ་དགའ་མོ་བསོད་སྙོམས་ལ་འགྲོ་བ་ན་བྲམ་ཟེའི་ཁྱེའུ་རྣམས་ཀྱིས་མཐོ་འཚམ་མོ། །
དེ་ནས་བྲམ་ཟེའི་ཁྱེའུ་ལྔ་བརྒྱ་བྲམ་ཟེའི་གསང་ཚིག་ཀློག་པའི་གནས་ནེའུ་སིང་སྔོན་པོ་ཡོད་པ་དེར། སྦོམ་དགའ་མོས་འཁྲུ་སྨན་ཟོས་པ་སྟེ། མང་དུ་འཁྲུས་པ་དེས་ནེའུ་སིང་སྔོན་པོ་སྦགས་པ་ལས་སོ། །
དགག་བྱ་ནི་གཞན་དག་མ་དད་པར་འགྱུར་བའོ། །
གཞུང་གི་དོན་ནི་དགེ་སློང་མས་རྩྭ་སྔོན་པོའི་་་་་་འམ་ལོ་འདབ་སྔོན་པོ་ཡང་རུང་སྟེ་འགྲེལ་ཆུང་ལས་རྩྭ་ལ་སོགས་པ་སྔོན་པོ་སྐྱེ་བ་སྟེང་དུ་བཤང་བ་བྱེད་པའམ་བྱས་ཟིན་པ་འདོར་བ་་་་་་ཊཱི་ཀ་ལས་ཕོག་ན་ལ་ལྟུང་བྱེད་དུ་འགྱུར་རོ། །
བཤང་བ་ཁོ་ནར་མ་ཟད་གཅི་བ་འདོར་ན་ཡང་་་་་་མའི་སོ་སོ་ཐར་བ་ལས་རྩྭ་སྔོན་པོའི་སྟེང་དུ་བཤང་གཅི་འདོར་ན་ལྟུང་བྱེད་དོ་ཞེས་སོ། །
རྩིག་པའི་ཕག་ཏུ་མ་བལྟས་པར་བཤང་བ་འདོར་བའི་གླེང་གཞི་ནི་གླང་པོ་ཆེའི་སྣ་ཆེན་པོ་ལ་གཏོགས་པ་དཔལ་་་་་་རྒྱལ་པོའི་གླང་པོ་ཆེ་རྣམས་ཀྱི་གཉེར་ཁ་བྱེད་པའི་མི་རྣམས་ཀྱི་དཔོན་ཡིན་ནམ་སེམས་སྐྱེད་ཅེས་བྱ་བ། རྒྱལ་པོ་གསལ་རྒྱལ་གྱི་ཆད་པ་བཅད་པ་ཞིག་ཡོད་པ་དེ། ནང་པར་གྱི་དུས་སུ་དབྱར་ཁང་དང་ཉེ་བ་ཞིག་ཏུ་སོང་བ་ལ། སྦོམ་དགའ་མོས་ཆོལ་ཟངས་གཅིན་གྱིས་གང་བ་མ་བརྟགས་པར་གཏོར་བས་མགོ་ལ་ཕོག་པར་གྱུར་ཏོ། །
དེ་རིང་བདག་ལ་བཀྲ་ཤིས་པར་འགྱུར་རམ་འོན་ཏེ་མི་ཤིས་པར་འགྱུར་སྙམ་པ་ལས། ཇི་ཙམ་ན་རི་དྭགས་འཛིན་གྱིས་རྒྱལ་པོ་ལ་ཞུས་ཏེ། རྒྱལ་པོས་དཔལ་སྐྱེས་ལ་གླང་པོ་ཆེ་པད་མ་དཀར་པོ་ཞེས་བྱ་བ་གཅིག་དང་དེའི་དབང་ཐང་ཉིད་ཀྱང་སླར་བྱིན་ནོ། །
དེ་ནས་དཔལ་བསྐྱེད་ཀྱིས་དགེ་སློང་མ་དེའི་ཆབ་ནི་བཀྲ་ཤིས་པ་དག་བྱེད་པ་ཡིན་པས་ཞེས་རས་ཡུག་པོ་ཆེ་ཁྱེར་ཏེ་དབྱར་ཁང་དུ་འོངས་ནས་སྦོམ་དགའ་མོ་ལ་བསྐོན་པ་ལས་སོ། །
དགག་བྱ་ནི་གཞན་དག་མ་དད་པར་འགྱུར་བའོ། །
གཞུང་གི་དོན་ནི་ཁང་སྟེང་གི་རྩིག་པའི་ཕག་རྩིག་པའི་ཕྱི་རོལ་ཏུ་འགའ་ཞིག་འདུག་པ་ལ་མི་ཕོག་གམ་ཞེས་མ་བལྟས་པར་བཤང་བའམ་གཅི་བར་འདོར་བ་ལ་སྟེ། མའི་སོ་སོ་ཐར་པ་དང་ལུང་རྣམ་འབྱེད་ལས་མ་བརྟགས་པར་བཤང་བའམ་གཅི་བ་འདོར་ན་ལྟུང་བྱེད་དུ་འགྱུར་རོ་ཞེས་གསུངས་སོ། །
བསླབ་བྱ་ནི་མི་གཙང་བ་ལ་ཞེས་ཏེ་ལུང་ཕྲན་ཚེགས་ལས་འོད་སྲུངས་ཆེན་པོའི་བྱུང་བ་ལས་སོ། །
ལྟུང་བྱེད་འབའ་ཞིག་པ་བརྒྱ་དང་བརྒྱད་ཅུ་པོ་བཤད་ཟིན་ཏོ། །
གཞན་ཡང་སོ་སོ་ཐར་པའི་མདོར་སྡོམ་གྱིས་མ་བསྡུས་པའི་ལྟུང་བྱེད་ལུང་དགེ་སློང་མའི་རྣམ་འབྱེད་ལས་གསུངས་པ་ནི། ཡང་དགེ་སློང་མ་གང་རི་མོ་མཁན་གྱི་ཁང་པའམ། སྤྱོད་ཡུལ་མ་ཡིན་པའི་གནས་ལྔ་ལས་རི་མོ་མཁན་གྱི་གནས་དང་་་་་་གར་མཁན་གྱི་ཁང་པ་བལྟ་བའི་ཕྱིར་འགྲོ་ན་ལྟུང་བྱེད་དོ། །
དགེ་སློང་མས་རང་གི་གླུ་གར་རོལ་མོ་བྱེད་པའི་ལྟུང་བྱེད་གསུམ་གསུངས་ཟིན་ནས་དེའི་རྗེས་སུ་ནི་གསུམ་གསུང་་་་་་ཡང་དགེ་སློང་མ་གར་ལ་ལྟར་འགྲོ་ན་ལྟུང་བྱེད་དོ། །
ཡང་དགེ་སློང་མ་གླུ་ལེན་པ་ལ་ལྟར་འགྲོ་ན་ལྟུང་བྱེད་དོ། །
ལྟར་འགྲོ་ན་ཞེས་བྱ་བ་ནི་ལྟད་མོ་འདོད་དེ་་་་་་ཡང་དགེ་སློང་མ་གང་རོལ་མོ་ལ་ལྟར་འགྲོ་ན་ལྟུང་བྱེད་དོ། །
ཞེས་དེ་རྣམས་རེ་རེ་ཞིང་སྦོམ་དགའ་མོའི་གླེང་གཞི་དང་བཅས་པ་གསུངས་སོ། །
སྐབས་འདིར་བསྡུ་བའི་ཚིགས་སུ་བཅད་པ་ནི། སྲིན་བལ་་་་་་གྱི་སྟན་བྱེད་པ་འབབས་་་་་་བརྟད་བྱུང་བ་དང་་་་་་དབེན་པར་འདུག་པ་བཞི། །
ཉལ་སར་འདུག་འགྲེང་གཉིས་དང་གདེང་མེད་སྤྱོད། ཚངས་སྤྱོད་་་་་་།ཉེར་གནས་མ་བྱས་་་་་་པར་བསྙེན་རྫོགས་སྦྱིན་བྱེད་དང་དགེ་སློང་མ་གཉིས་རེག་པ་དང་བཅས་བཞིན་དུ་སྟན་གདིང་བ་གཅིག་་་་་་ལ་ཉལ་་་་་་བ་དང་།་་་་་བ་གཅིག་པ་དེ་རྣམས་ལུང་དགེ་སློང་མའི་རྣམ་འབྱེད་ལས་གསུངས་པ་སྔར་བཤད་ཟིན་ཏོ། །

རི་མོ་མཁན་གྱི་ཁང་པ་དང་གར་མཁན་གྱི་་་་་་།ཁང་པ་གཉིས་བལྟ་གར་གླུ་རོལ་མོ་་་་་་དང་གསུམ་བལྟ། །
དེ་ལྟར་་་་་་སྤང་ལྟུང་གཉིས་དང་ལྟུང་བྱེད་འབའ་ཞིག་པ་བཅུ་བཞི་སྟེ་ལྟུང་བྱེད་བཅུ་དྲུག་པོ་དེ་རྣམས་ནི་སོ་སོ་ཐར་པའི་མདོར་སྡོམ་གྱིས་མ་བསྡུས་ཤིང་། མདོ་རྩ་བ་ལས་མ་བཤད་ཀྱང་། ལུང་དགེ་སློང་མའི་རྣམ་འབྱེད་ལས་གསུངས་སོ། །
ལྟུང་བྱེད་འབའ་ཞིག་པའི་རྣམ་པར་བཤད་པ་རྫོགས་སོ།།  ༈  །།ད་ནི་དགེ་སློང་མའི་སོ་སོར་བཤགས་པར་བྱ་བ་བཅུ་གཅིག་འཆད་དེ། འདི་ལ་གཉིས་ཏེ། སྤྱིའི་དོན་དང་། སོ་སོའི་དོན་ཏོ། །
དང་པོ་ལ་གཉིས་ཏེ། དགེ་སློང་ཕའི་རྣམ་འབྱེད་ཀྱིས་བརྗོད་པ་རྣམས་དགེ་སློང་མ་ལ་ཅིར་འགྱུར་དང་། དགེ་སློང་མའི་རྣམ་འབྱེད་ཀྱིས་བརྗོད་པ་རྣམས་དགེ་སློང་ཕ་ལ་ཅིར་འགྱུར་རོ། །
དང་པོ་ནི་སོ་སོར་བཤགས་པར་བྱ་བ་ལས། བསླབ་པ་བྲལ་ཏེ་ཁྱིམ་དུ་འཇུག་པ་ནི་དགེ་སློང་ཕ་མ་གཉིས་ཀའི་ཐུན་མོང་བ་ཡིན་ལ། སོ་སོར་བཤགས་པར་བྱ་བ་དང་པོ་དང་གཉིས་པ་དང་བཞི་པ་ནི་མའི་སོ་སོ་ཐར་པ་དང་མའི་རྣམ་འབྱེད་དང་མདོ་རྩ་འགྲེལ་ལས་མ་གསུངས་ཏེ། གཞུང་དེ་དག་ལྟར་ན་སོ་སོར་བཤགས་པར་བྱ་བ་དེ་གསུམ་ནི་དགེ་སློང་མ་རྣམས་ཐུན་མོང་དུ་རྣམ་པར་མི་བཞག་གོ །འོན་ཀྱང་ལུང་ཞུ་བ་ལས་ནི་སོ་སོར་བཤགས་པར་བྱ་བ་དང་པོ་དང་གཉིས་པ་དང་བཞི་པ་ཡང་དགེ་སློང་མ་རྣམས་ལ་ཡོད་པར་གསུངས་ཏེ། སོ་སོར་བཤགས་པར་བབ་དང་པོའི་ཞུ་བ་ལས་དགེ་སློང་མས་ཉེ་དུ་མ་ལགས་པའི་དགེ་སློང་ལམ་སྲང་ན་མཆིས་པ་ལས་བསོད་སྙོམས་བླངས་ཏེ་འཚལ་ན་ཅིར་འགྱུར། སོ་སོར་བཤགས་པར་བྱ་བའོ་ཞེས་གསུངས་སོ། །
སོ་སོར་བཤགས་པར་བྱ་བ་གཉིས་པའི་ཞུ་བ་ལས་དགེ་སློང་མས་མ་བསྒོ་བའི་ཟས་འཚལ་ན་ཅིར་འགྱུར། སོ་སོར་བཤགས་པར་བྱའོ་ཞེས་གསུངས་སོ། །
སོ་སོར་བཤགས་པར་བྱ་བ་བཞི་པའི་ཞུ་བ་ལས་དགེ་སློང་མས་རབ་ཏུ་ཡང་དག་པར་མ་བརྟགས་པའི་ནགས་ཀྱི་ཀུན་དགའ་རྭ་བའི་ནང་དུ་བཅའ་བ་དང་བཟའ་བ་བླངས་ཏེ་འཚལ་ན་ཅིར་འགྱུར། སོ་སོར་བཤགས་པར་བྱ་བའོ་ཞེས་གསུངས་སོ། །
དེ་ལྟར་ན་སོ་སོར་བཤགས་པར་བྱ་བ་གསུམ་པོ་དེ་དག་ནི། མདོ་རྩ་བ་སོགས་ལས་མ་གསུངས་ཀྱང་། ལུང་ཞུ་བ་ལས་ཁ་བསྐང་བར་བྱའོ། །
འདི་ལ་དྲི་བ་རྒྱ་ཆེ་འགྲེལ་ལས་ཁུངས་སུ་དྲངས་པའི་ལུང་ལས་ནི། དགེ་སློང་གིས་ནགས་ཚལ་གྱི་བསེལ་བ་མ་བསྐོས་པར་ཀུན་དགའ་རྭ་བའི་ཕྱི་རོལ་ཏུ་བཅའ་བ་དང་བཟའ་བ་ལེན་ན་སོ་སོར་བཤགས་པར་བྱ་བར་འགྱུར་ལ། དགེ་སློང་མས་བླངས་ན་ཉེས་བྱས་སུ་འགྱུར་རོ་ཞེས་གསུངས་པའང་སྣང་སྟེ། ལུང་ལ་འདོན་པ་ཐ་དད་པའོ། །
་་་་་འོ་ན་མདོ་རྩ་བ་ནས་མ་བཤད་པའི་ལྟུང་བྱེད་བཅོ་ལྔ་ལུང་དགེ་སློང་མའི་རྣམ་འབྱེད་ལས་གསུངས་པ་དང་མདོ་རྩ་བ་ནས་མ་བཤད་པའི་སོ་སོར་བཤགས་པར་བྱ་བ་གསུང་ལུང་ཞུ་བ་ལས་གསུངས་པ་འདི་རྣམས་ཇི་ལྟར་རྣམ་པར་བཞག་ཅེ་ན། རྣམ་བཤད་རིགས་པ་ལས་སྔར་བཤད་པ་ལྟར། དཀའ་སྡུད་པ་པོས་ཡང་དག་པར་བསྡུས་པའི་གཞི་གཞུང་ཉམས་པའི་ཕྱིར་དང་། སྨན་བླའི་མདོ་དང་རྩ་བའི་འགྲེལ་ཆུང་ལས་དགེ་སློང་མའི་ཁྲིམས་ལྔ་བརྒྱ་ཞེས་གསུངས་པའི་གནད་ཀྱིས་ལག་ལེན་དོག་མཐའ་བཟུང་སྟེ་ལུང་ལས་ཇ་ི་ལྟར་གསུངས་བཞིན་བཤད་ན་ལེགས་སྙམ་མོ། །
གཉིས་པ་དགེ་སློང་མའི་རྣམ་འབྱེད་ཀྱིས་བརྗོད་པ་རྣམས་དགེ་སློང་ཕ་ལ་ཅིར་འགྱུར་ནི། འོ་མ་སློང་བ་ལ་སོགས་པ་ཐུན་མོང་མ་ཡིན་པ་བཅུ་པོ་འདི་དག་ནི། དགེ་སློང་ལ་ལྟུང་བའི་སྡེ་ཚན་གཞན་དུ་འགྱུར་བ་སྟེ། བསོད་པ་སློང་བའི་ལྟུང་བྱེད་དུ་འགྱུར་རོ། །

གཉིས་པ་སོ་སོའི་དོན་ནི་སོ་སོར་བཤགས་པར་བྱ་བ་བཅུ་གཅིག་ལ་ཚན་པ་གཉིས་སུ་དབྱེ་སྟེ། ཐུན་མོང་མ་ཡིན་པ་བཅུར་དབྱེ་བ་དང་ཐུན་མོང་བ་མིང་ཙམ་དུ་བསྟན་པའོ། །
དང་པོ་ནི་གཞན་གྱི་ཁྱིམ་ནས་ཞེས་པ་ལ་སོགས་པའོ། །
འདི་རྣམས་ཀྱི་གླེང་གཞི་ནི། བཅུ་གཉིས་སྡེ་རྣམས་ཀྱིས་གཞན་གྱི་ཁྱིམ་དག་ནས་འོ་མ་ལ་སོགས་པ་བཅུ་པོ་འདི་རྣམས་སྔ་མ་སྔ་མ་བཀག་པའི་ཚེ་ཕྱི་མ་ཕྱི་མ་བསླངས་ཏེ་དོན་ཉུང་བའི་དགེ་སློང་མ་རྣམས་སྨོད་པར་བྱེད་པ་ལས་སོ། །
དགག་བྱ་ནི་ཁྱིམ་པའི་ལོངས་སྤྱོད་ལ་གནོད་པ་དང་། ཟས་བཟང་པོ་ལ་རང་འདོད་ཆེས་པའོ། །
གཞུང་གི་དོན་ནི་དགེ་སློང་མས་རང་གི་ཉེ་དུ་ལས་གཞན་གྱི་ཁྱིམ་སྟེ་ཉེ་དུ་མ་ཡིན་པའི་ཁྱིམ་ནས་་་་་་མའི་རྣམ་འབྱེད་ལས་ཉེ་དུ་དག་ལས་འོ་མ་སློང་བ་ན་ཉེས་དམིགས་དེ་ཉིད་དུ་འགྱུར་ནས་བཀའ་སྩལ་བ། བསླངས་བར་མི་བྱ་ཞེས་གསུངས་པ་དང་། ཊཱི་ཀ་ལས་སྦྱིན་པ་པོ་སྟེ་ཉེ་དུ་མ་ཡིན་པ་ཡན་ལག་ཏུ་དགོས་པ་དང་འགལ་ཞེ་ན། སྔར་བཅས་དང་རྗེས་བཅས་གོ་རིམ་བཞིན་ཏེ། རྗེས་བཅས་ཀྱི་རྗེས་སུ་འབྲང་བར་བྱའོ། །
བདག་གི་དོན་དུ་འོ་མ་ངག་གི་རིག་བྱེད་ཀྱིས་བསླང་སྟེ་འཐུངས་པ་ལ་སོ་སོར་བཤགས་པར་བྱ་བའི་ལྟུང་བ་དངོས་གཞི་བསྐྱེད་པའོ། །
ཞོ་དང་མར་ལ་སོགས་པ་དགུ་པོ་ལ་ཡང་དེ་བཞིན་དུ་སྦྱར་རོ། །
འོ་མ་ལ་སོགས་པ་དེ་དག་ལས་གཞན་བསླངས་པ་ལས་གཞན་ཐོབ་པ་ལ་་་་་་སྟེ་འོ་མ་བསླངས་པས་ཞོ་ཐོབ་སྟེ་འཐུངས་པ་ལྟ་བུ་ནི་ན་སྨད་པ་མེད་དོ་ཞེས་པ་ནི་ཀུན་སློང་སྤྱི་ལ་ཞུགས་ནས་སྦྱོར་བ་བྱེ་བྲག་ལ་འཁྱོགས་ཀྱང་བསམ་པའི་དོན་ལ་མཐར་ཐུག་པ་ཡོད་པའི་ཕྱིར་ན་དངོས་གཞིར་འགྱུར་བའོ། །
བསོད་པའི་ནང་ནས་བསོད་ཤོས་བསླངས་པས་བསོད་པའི་ནང་ན་མི་བསོད་པ་ཐོབ་སྟེ་་་་་་ཤ་སྐམ་བསླངས་པས་འབྲུ་མར་ཐོབ་པ་ལྟ་བུ་དེ་འཐུངས་པ་ཡང་ན་སྨད་པ་མེད་དོ། །
བསོད་པའི་ནང་ནས་མི་བསོད་པ་དེར་གཏོགས་པ་བསླངས་པ་ལ་བསོད་པའི་ནང་ནས་བསོད་ཤོས་དེ་ཐོབ་་་་་་འབྲུ་མར་བསླངས་པས་ཤ་སྐམ་མམ་འོ་མ་ཐོབ་པ་ལྟ་བུ་སྟེ། ཟོས་སམ་འཐུངས་པ་ལ་ན་སྨད་པ་མེད་དོ། །
དེ་དག་ཐམས་ཅད་་་་་་ནི་འོ་མ་ལ་སོགས་པ་ཟས་བསོད་པ་གང་རྙེད་ཀྱང་བསླངས་སྙམ་དུ་ཀུན་སློང་སྤྱི་ལ་ཞུགས་པའི་དབང་དུ་བྱས་སོ་ཞེས་གསུང་ངོ་། །
གཉིས་པ་ཐུན་མོང་བ་མིང་ཙམ་དུ་བསྟན་པ་ནི། དམག་དཔོན་་་་་་སེང་གེ་་་་་འི་གླེང་གཞི་ལས་གྱུར་པའོ་་་་་་བསླབ་པ་བྲལ་ཏེ་ཁྱིམ་དུ་འཇུག་པའི་ལྟུང་བ་ནི་དགེ་སློང་མ་རྣམས་ཀྱི་ཡང་ཡིན་པར་ཞེས་སོ། །
སོ་སོར་བཤགས་པར་བྱ་བའི་རྣམ་པར་བཤད་པ་རྫོགས་སོ།།  ༈  །།ད་ནི་དགེ་སློང་མའི་ཉེས་བྱས་བརྒྱ་དང་བཅུ་གཉིས་འཆད་དེ། དགེ་སློང་མས་ཤམ་ཐབས་རང་གི་ལུས་ཀྱི་རྐེད་པ་སྣང་བར་བགོ་བར་མི་བྱའོ་ཞེས་པ་ནི། དཔྱི་མགོ་བས་ཤམ་ཐབས་དམའ་བར་བགོ་བར་མི་བྱ་ཞེས་མའི་སོ་སོ་ཐར་པའི་འགྲེལ་པ་ལས་སོ། །
དགེ་སློང་མ་འཁྲིག་པའི་འདོད་ཆགས་ཀྱིས་ཆགས་པར་གྱུར་ཅིང་ཁྱིམ་གཞན་དུ་འགྲོ་བར་མི་བྱའོ། །
དེ་གཉིས་དགེ་སློང་ཕ་ལ་ཅིར་འགྱུར་ཞེ་ན། སྔ་མ་ནི་དགེ་སློང་ཕ་ལ་ཉེས་པ་མེད་ལ། ཕྱི་མ་ནི་དགེ་སློང་ཕ་ལ་ཡང་ཉེས་བྱས་སུ་འགྱུར་རོ། །
འོ་ན་དགེ་སློང་ཕའི་རྣམ་འབྱེད་དུ་བསྟན་པའི་ཉེས་བྱས་བརྒྱ་དང་བཅུ་གཉིས་པོ་དེ་དགེ་སློང་མ་ལ་ཅིར་འགྱུར་ཞེ་ན། ཉེས་བྱས་ཀྱི་སྡེའི་བསླབ་པ་རྣམས་ནི་དགེ་སློང་དག་ལས་གྱུར་པ་བཞིན་དུ་དགེ་སློང་མ་རྣམས་ཀྱི་ཡང་དེ་བཞིན་ནོ། །
འདི་ལ་དམིགས་བསལ་གཉིས་ཏེ། ཁྱིམ་དུ་མ་བསྒོ་བར་སྟན་ལ་འདུག་པ་དང་། རྩྭ་སྔོན་མི་གཙང་འདོར་བ་གཉིས་ནི་དགེ་སློང་མ་ལ་ལྟུང་བྱེད་དུ་འགྱུར་བས་དེ་གཉིས་འདིར་མི་བགྲང་ངོ་། །

དེ་གཉིས་མ་གཏོགས་པ་ཉེས་བྱས་བརྒྱ་རྩ་བཅུ་ནི་དགེ་སློང་མ་རྣམས་ཀྱི་ཡང་ཉེས་བྱས་སོ། །
དེ་དག་གི་སྟེང་དུ་སྔ་མ་གཉིས་བསྣན་པས། དགེ་སློང་མ་ལ་ཡང་ཉེས་བྱས་བརྒྱ་རྩ་བཅུ་གཉིས་སོ། །
དགེ་སློང་མའི་བསླབ་པའི་ཆོས་མང་པོ་རྣམས་རྫོགས་སོ། །
རྣམ་བཤད་ཉི་མའི་འོད་ཟེར་ལས། དགེ་སློང་མའི་རྣམ་པར་བྱེད་པའི་རྣམ་པར་བཤད་པ་ཤཱཀྱའི་དགེ་སློང་ཤེས་རབ་བཟང་པོས་སྦྱར་བ་རྫོགས་སོ།།  ༈  །།དེ་ལྟར་དགེ་ཕ་མའི་རྣམ་འབྱེད་སོ་སོར་བསྟན་ཟིན་ནས། ཞུ་བའི་སྐབས་སྤྱིར་བསྟན་པ་ནི། ཉམས་པ་དང་མ་སྐྱེས་པ་ཉིད་ཅེས་པ་ལ་སོགས་པ་གསུངས་སོ། །
འདི་ལ་གཉིས་ཏེ། སྤྱིའི་དོན་དང་སོ་སོའི་དོན་ཏོ། །
དང་པོ་ལ་བཞི་སྟེ། གོ་རིམ་ལ་རྩོད་པ་སྤང་བའི་དོན་དུ་སྤྱིར་བསྟན་ཕྱི་ནས་བཤད་པའི་འཐད་པ་དང་། རང་བཟོའི་ཉེས་པ་སྤང་བའི་དོན་དུ་ལུང་གང་ལས་གསུངས་པ་འདིར་བསྡུས་པ་དང་། འབྲས་བུ་མེད་པར་དྭོགས་པ་སྤང་བའི་དོན་དུ་སྤྱིར་བསྟན་པའི་དགོས་པའི་དོན་དང་། དེ་ཉིད་རྟོགས་པར་སླ་བའི་དོན་དུ་སྤྱིར་བསྟན་པའི་བསྡུས་པའི་དོན་ཏོ། །
དང་པོ་ནི་ཊཱི་ཀ་ལས་ཉེ་བར་འཁོར་གྱིས་ཞུས་པ་ལས་ལྟུང་བའི་མཚན་ཉིད་རྣམ་པ་གཉིས་སུ་གསུངས་ཏེ། ཕམ་པར་འགྱུར་བ་ལ་སོགས་པ་དག་ལ་སོ་སོར་ངེས་པ་དང་སྤྱིར་བསྟན་པའོ། །
དེ་ལ་སོ་སོར་ངེས་པ་་་་་་ཁའི་དང་པོ་ནི་སོ་ཕན་ཆད་དོ་ཞེས་པའམ། ཀ་ཀ་ནི་བཞི་ལ་མ་ཤ་ཀའོ་ཞེས་པ་ལ་སོགས་པ་སོ་སོར་ངེས་པ་གང་ཡིན་པ་དེ་ནི་དེ་ཉིད་དང་ཅིག་ཅར་རྣམ་པར་བཤད་ཟིན་ཏོ། །
སྤྱིར་བསྟན་པ་གང་ཡིན་པ་དེ་ནི་འདི་མན་ཆད་དུ་རྣམ་པར་བཤད་པར་བྱའོ། །
དེ་ནི་རྣམ་པར་འབྱེད་པའི་ཤན་ཡིན་པའི་ཕྱིར་་་་་་གཏན་ལ་འབེབས་བྱེད་ཡིན་རྣམ་པར་འབྱེད་པ་བསྟན་པའི་འོག་ཏུ་སྤྱིར་བསྟན་པ་ཉིད་བཀོད་དེ་ཞེས་གསུངས་སོ། །
དེ་ཡང་ཊཱི་ཀ་ལས་ལན་འདེབས་དངོས་སུ་གསུངས་པས་རྩོད་པ་ཤུགས་ཀྱིས་བསྟན་ཏེ། སྤྱིར་བསྟན་པ་འདི་ཆོས་ཅན། རྣམ་འབྱེད་གཉིས་ཀྱི་ཕྱི་ནས་བསྟན་པ་མི་འཐད་པར་ཐལ། རྣམ་འབྱེད་གཉིས་པས་ཡི་གེ་ཉུང་བའི་ཕྱིར་རོ། །
ཁྱབ་པ་ཡོད་དེ། རྟགས་མདོ་རྩ་བའི་ལུང་གིས་གྲུབ་བོ། །
ཁྱབ་པ་མ་གྲུབ་ན་སྒྲའི་བསྟན་བཅོས་དང་འགལ་ཏེ་་་་་་སྒྲའི་བསྟན་བཅོས་ལས། གོ་རིམ་ངེས་པའི་རྒྱུ་མཚན་་་་་་གཉིས་ལས་ཡི་གེ་རབ་ཉུང་ངམ། །
ཡང་ན་མཆོད་འོས་སྔོན་ལ་སྦྱར། །
ཞེས་བཤད་དོ་ཞེ་ན། སྒྲའི་བསྟན་བཅོས་ལས་བཤད་པ་དེ་ནི། རྒྱུ་མཚན་གཞན་མེད་པའི་དབང་དུ་བྱས་པ་ཡིན་ལ། འདིར་རྣམ་འབྱེད་ནི་གཏན་ལ་དབབ་བྱ་ཡིན་ལ། ཞུ་བ་སྤྱིར་བསྟན་པ་ནི་གཏན་ལ་འབེབས་བྱེད་ཡིན་པས། གཏན་ལ་དབབ་བྱ་བསྟན་པའི་འོག་ཏུ་གཏན་ལ་འབེབས་བྱེད་བསྟན་པ་དེ་ཤིན་ཏུ་འཐད་དེ་་་་་་ཊཱི་ཀ་ལས་རྣམ་པར་འབྱེད་པའི་ཤན་ཡིན་པའི་ཕྱིར་་་་་་གཏན་ལ་འབེབས་བྱེད་ཡིན་ཞེས་གསུངས་སོ། །
གཉིས་པ་ནི་སྤྱིར་བསྟན་ཞེས་ལེའུ་ལོགས་ཤིག་ཏུ་ལུང་ལས་མ་གསུངས་པས། རང་བཟོའི་ཉེས་པར་འགྱུར་རོ་ཞེ་ན། སྤྱིར་བསྟན་ལ་མདོ་ཐུན་མོང་བ་དྲུག་ཅུ་རྩ་ལྔ་ལས། རྫས་བཀག་པ་བས་བཟང་པོ་དང་ཞེས་དང་། འདྲ་བ་ལ་ཡང་ངོ་ཞེས་པ་དང་། མི་ལ་དུད་འགྲོ་ཡང་ངོ་ཞེས་པ་སྟེ། མདོ་གསུམ་ནི་ལུང་རྣམ་འབྱེད་ནས་གསུངས་ལ། རྫུ་འཕྲུལ་གྱི་ཆོས་ཅན་མ་ཡིན་པ་ཞེས་པ་ལུང་འདུལ་བྱེད་ལས་གསུངས་ཤིང་། སྤྱིར་བསྟན་གྱི་མདོ་གཞན་རྣམས་ནི་ལུང་ཞུ་བ་ལས་གསུངས་པ་བསྡུས་སོ། །
དེ་ཡང་མདོ་སྔ་མ་གཉིས་ནི་ལུང་རྣམ་འབྱེད་དུ་ཆ་གཉིས་བསྲེ་བའི་སྐབས་ལས་བལ་ནག་པོ་འབའ་ཞིག་མོད་པ་དང་རིན་མཉམ་པ་དང་དཀར་པོ་དང་འཁོབ་བལ་དཀོན་པ་དང་རིན་ཆེ་བར་གྱུར་ན་ལྟུང་བ་མེད་དོ་ཞེས་གསུངས་ལ། དེའི་འོག་མ་ནི་ལུང་རྣམ་འབྱེད་ལས་རེག་པ་འཁྲིག་ཚིག་བསྙེན་བཀུར་བསྔགས་པའི་སྐབས་སུ་དུད་འགྲོ་མོ་ལ་ཉེས་བྱས་སུ་གསུངས་པ་བསྡུས་སོ། །

དེའི་འོག་མ་ནི་ལུང་འདུལ་བྱེད་ལས་འཁྲིག་ཚིག་སྨྲ་བའི་སྐབས་ནས་རྫུ་འཕྲུལ་གྱི་ཆོས་ཅན་མོ་ལ་སྨྲས་ན་སྦོམ་པོའོ། །
རྫུ་འཕྲུལ་གྱི་ཆོས་ཅན་མོ་མ་ཡིན་པ་ལ་སྨྲས་ན་དགེ་འདུན་ལྷག་མའོ་ཞེས་གསུངས་པ་བསྡུས་སོ། །
ཉེས་པ་དེ་མེད་པ་ཉིད་ལ་འོང་བ་ནི་ཐ་དད་པ་ཉིད་དོ་ཞེས་པ་ནི་དེང་སང་ལུང་ན་མི་སྣང་ཡང་། ལོ་དྲུག་གི་སྟན་དང་མགྲོན་དུ་གཉེར་བ་ལས་རིང་དུ་འདུག་པའི་ཊཱི་ཀས་ལུང་ཞུ་བ་ཁུངས་སུ་དྲངས་སོ། །
ཞིང་མ་ཡིན་པ་ཉིད་ལ་ནི་ཉམས་སོ་ཞེས་པ་ནི་་་་་་ཞུ་བར་མ་གསུང་ཞེས་ཁ་ཅིག་ཟེར་ཡང་སྤོ་བའི་གཞིའི་ལུང་ཞུ་བ་ལས་་་་་་དགེ་སློང་གིས་དགེ་འདུན་ལྷག་མའི་ནོངས་པ་ཞིག་བྱུང་ལ་མ་བཤགས་ཤིང་སླར་ཕྱིར་བཅོས་མ་བགྱིས་བཞིན་བྱང་བར་འགྱུར་བ་མཆིས་སམ། ཨུ་པ་ལི་ཡོད་དེ། དགེ་སློང་དེ་ཐུན་མོང་མ་ཡིན་པའི་དགེ་འདུན་ལྷག་མ་བྱུང་བར་གྱུར་ལ་དེའི་མཚན་འཕོས་ཏེ་དགེ་སློང་མར་གྱུར་ན་དགེ་འདུན་ལྷག་མ་ལས་ནི་འབྱུང་གི་ཞེས་གསུངས་པ་བསྡུས་ཏེ། གཏམ་གྱི་གཞི་ལས་ཀྱང་་་་་་དགེ་སློང་གིས་ཉེས་པ་ཐུན་མོང་མིན་པ་སྡེ་བཞི་པོ་བྱུང་ལ་མ་བཤགས་ཤིང་སླར་ཕྱིར་བཅོས་མ་བགྱིས་པར་ནོངས་པ་མ་མཆིས་པར་འགྱུར་བ་མཆིས་སམ། ཡོད་དེ་མཚན་འཕོས་པའོ། །
ཡང་དགེ་སློང་མ་ཐུན་མོང་མ་ཡིན་པའི་ཉེས་པ་སྡེ་ལྔ་བྱུང་བ་མ་བཤགས་ཤིང་སླར་ཕྱིར་བཅོས་མ་བགྱིས་ཀྱང་ནོངས་པར་མི་འགྱུར་བར་མཆིས་སམ་ཡོད་དེ་མཚན་འཕོས་པའོ་ཞེས་གསུངས་པའོ། །
སྤྱིར་བསྟན་གྱི་གཞུང་འདི་རྣམས་ཀྱིས་མདོར་བསྡུས་བསྟན་པ་ཐམས་ཅད་ནི་ལུང་ཕྲན་ཚེགས་ལས་བསྡུས་ཏེ། འདུལ་བ་མདོར་བསྡུས་ནི་ལུང་ཕྲན་ཚེགས་ལས་གསུངས་པས་སོ། །
གསུམ་པ་ནི་སྤྱིར་བསྟན་པ་ལ་ཁྱད་པར་གྱི་དགོས་པ་གསུམ་ཡོད་དེ། མདོར་བསྡུས་རྟོགས་པར་བྱེད་པ་དང་། ཚིག་ཚོགས་བསྐྱུང་བ་དང་། གཉིས་ཀ་སྟོན་པའི་དགོས་པ་ཡོད་དོ། །
དང་པོ་ནི། རྫུ་འཕྲུལ་གྱི་ཆོས་ཅན་ཉིད་མ་ཡིན་པ་ནི་རེག་པ་མ་ཡིན་པའི་ཡན་ལག་ཡིན་ཞེས་གསུངས་པ་ལྟ་བུ་སྟེ། ལུང་འདུལ་བྱེད་ལས་རྫུ་འཕྲུལ་གྱི་ཆོས་ཅན་མ་ཡིན་པ་དེ་འཁྲིག་ཚིག་སྨྲ་བའི་ཡན་ལག་ཡིན་པར་དངོས་སུ་གསུངས་པས། བསྙེན་བཀུར་བསྔགས་པ་ལ་སོགས་པ་ཡུལ་མཚན་མི་མཐུན་པ་ཡན་ལག་ཏུ་དགོས་པ་གཞན་རྣམས་ལ་ཡང་མདོར་བསྡུས་སྦྱར་ཏེ་སྤྱིར་གསུངས་པ་ལྟ་བུའོ། །
ཁ་ཅིག་ན་རེ་མདོ་འདི་ནི་འཁྲིག་ཚིག་སྨྲ་བ་དང་བསྙེན་བཀུར་བསྔགས་པ་གཉིས་ཀ་ལ་ལུང་འདུལ་བྱེད་ལས་བསྡུས་ཞེས་ཟེར་རོ། །
དེ་ནི་མ་ཡིན་ཏེ་བསྙེན་བཀུར་བསྔགས་པ་ལ་ལུང་འདུལ་བྱེད་གཏན་ནས་མི་སྣང་བའི་ཕྱིར་དང་། ཊཱི་ཀ་ལས་བསྙེན་བཀུར་བསྔགས་པ་འདི་ལ་འདུལ་བྱེད་ལས་འབྱུང་བ་ནི་མེད་དོ་ཞེས་གསུངས་པ་དང་། རྫུ་འཕྲུལ་གྱི་ཆོས་ཅན་མ་ཡིན་པ་ཞེས་པ་འདིའི་་་་་་རང་གི་རྣམ་བཤད་དང་ཊཱི་ཀ་ལས་འདིར་གཞུང་ནི་ལུང་འདུལ་བྱེད་ཀྱི་སྨྲ་བའི་སྐབས་ལས་ཞེས་འཁྲིག་ཚིག་སྨྲ་བའི་སྐབས་འབའ་ཞིག་ལུང་ཁུངས་སུ་དྲངས་པ་དང་འགལ་བའི་ཕྱིར་རོ། །
གཉིས་པ་ཚིག་ཚོགས་བསྐྱུང་བ་ནི། རྣམ་པར་རིག་བྱེད་ལ་ནི་དོན་གོ་བའོ་ཞེས་གསུངས་པ་ལྟ་བུ་སྟེ། རྫུ་སྨྲ་བའི་ཕམ་པ་ལ་སོགས་པ་མཐར་ཐུག་དོན་གོ་བ་ཡན་ལག་ཏུ་དགོས་པ་ཉི་ཤུ་རྩ་དགུ་པོ་ཐམས་ཅད་ལ་རེ་རེ་ལ་རེ་རེ་ལུང་ལས་གསུངས་པ་ལས་འདིར་ཚིག་གཅིག་ཏུ་བསྡུས་པ་ལྟ་བུའོ། །
གསུམ་པ་ཚིག་ཚོགས་བསྐྱུང་བ་དང་མདོར་བསྡུས་རྟོགས་པར་བྱེད་པ་གཉིས་ཀ་སྟོན་པ་ནི། ཚིགས་སྔ་མར་སྦྱོར་བ་བྱས་པ་ལ་ཡང་ངོ་ཞེས་གསུངས་པ་ལྟ་བུ་སྟེ། དགེ་སློང་ཕའི་རྣམ་འབྱེད་ཀྱི་ཞུ་བ་ལས་སོ་སོར་བཤགས་པ་ཡན་ཆད་ལྟུང་བ་སྡེ་བཞི་པོ་རྣམས་ཀྱི་སྐབས་སུ་རྫུན་སྨྲ་ཕམ་པ་ལ་སོགས་པ་བཞི་བཅུ་རྩ་གཉིས་མ་གཏོགས་པ་བསླབ་ཚིགས་གཅིག་པ་ཡན་ལག་ཏུ་དགོས་པར་རེ་རེ་ལ་རེ་རེ་ལུང་ལས་གསུངས་པ་ལས། འདིར་ཚིག་གཅིག་ཏུ་བསྡུས་ཤིང་། བཞི་བཅུ་རྩ་གཉིས་པོ་དེ་དག་རྣམས་ལ་ཡང་མདོར་བསྡུས་སྦྱར་ཏེ་་་་་་ཚིག་སྔ་མར་སྦྱོར་བ་བྱས་པ་ལ་ཡང་ངོ་། །

སྤྱིར་གསུངས་པ་ལྟ་བུའོ། །
བཞི་པ་སྤྱིར་བསྟན་པའི་བསྡུས་པའི་དོན་ལ་གསུམ་སྟེ།་་་་་སྤྱིར་བསྟན་གྱི་སྒྲ་བཤད་པ་དང་། ཡན་ལག་རྣམ་པར་བཞག་པ་དང་། ལྟུང་བ་རྣམ་པར་བཞག་པ་སྐྱེ་ལུགས་སོ། །
དང་པོ་སྤྱིར་བསྟན་གྱི་སྒྲ་བཤད་པ་ལ་གསུམ་ལས། མཐའ་དག་ལ་སྤྱིར་བསྟན་པས་ནི་སྤྱིར་བསྟན་པ་སྟེ། མདོ་དང་པོ་ལྟ་བུ་སྡོམ་གྱིས་བསྡུས་པའི་ལྟུང་བ་སྡེ་ལྔ་པོ་མཐའ་དག་ལ་སྤྱིར་བསྟན་པའོ། །
་་་་་སྡོམ་གྱིས་མ་བསྡུས་པའི་ལྟུང་བ་ནི་བཤགས་པ་ལེན་པ་པོ་ལ་སོགས་པས། ཕྱིར་བཅོས་པའི་ཐབས་ཡོད་ལ་ཕྱིར་མ་བཅོས་ན་ཡང་ཉེས་བྱས་སོ་ཞེས་གསུངས་ཀྱང་། དགེ་སློང་ཕམ་པར་གྱུར་པས་ལྟུང་བ་ཕྱིར་མ་བཅོས་པ་ལ་ནི་ཉེས་མེད་དོ་ཞེས་སོ། །
ཕལ་ཆེར་ལ་སྤྱིར་བསྟན་པས་ན་སྤྱིར་བསྟན་པ་སྟེ། བསླབ་པ་བྱིན་པ་ནི་འདྲ་བ་ཉིད་དོ་ཞེས་དགྲ་བཅོམ་ཐོབ་པ་བདེན་སྨྲའི་ལྟུང་བྱེད་དང་ལས་ཀྱི་གནས་ནས་མ་སྨྲས་པར་འགྲོ་བའི་ལྟུང་བྱེད་ལྟ་བུ་མ་གཏོགས་པར་ཕལ་ཆེར་ལ་སྤྱིར་བསྟན་པ་ལྟ་བུའོ། །
སྤྱིར་བསྟན་གྱི་ཞར་ལ་བྱུང་བས་ན་སྤྱིར་བསྟན་པ་ཞེས་བཏགས་ཏེ། མགུ་བ་སྤྱད་པ་ནི་དོན་མེད་པ་ཉིད་ཡིན་ནོ། །
རེག་པར་བྱ་བ་ཉིད་ནི་མ་ཉམས་པའོ། །
ག་ག་ཚིལ་བྱེད་པ་ལ་ཡང་ངོ་། །
སེན་མོ་དང་སོ་དང་ཤ་མེད་པའི་རུས་པ་དང་སྤུ་དག་ནི་གཞན་དང་ལྡན་པ་ཉིད་དོ། །
ཡང་དག་པར་ལེན་པར་བྱེད་པ་ལ་ནི་དེར་མ་ཟད་དོ། །
དེ་ནི་སྣོད་ཡིན་ནོ་ཞེས་པ་མདོ་དྲུག་ནི་སྤྱིར་བསྟན་གྱི་ཞར་ལ་བྱུང་བའོ། །
གཉིས་པ་ཡན་ལག་རྣམ་པར་བཞག་པ་ལ་གཉིས་ཏེ། འདིར་འགྱུར་གྱི་ཡན་ལག་དང་། ངེས་གཟུང་གི་ཡན་ལག་གོ །དང་པོ་ནི་ལྟུང་བ་བསྐྱེད་པའི་ཡན་ལག་ཏུ་རྟེན་རྣམ་དག་འདིས་ཀྱང་འགྱུར་ཏེ། བསླབ་པ་བྱིན་པ་འདིས་ཀྱང་འགྱུར་ཞེས་བསླབ་པ་བྱིན་པ་ནི་འདྲ་བ་ཉིད་དོ་ཞེས་པ་ལྟ་བུའོ། །
གཉིས་པ་ངེས་གཟུང་གི་ཡན་ལག་ལ་གཉིས་ཏེ། ཐུན་མོང་གི་ཡན་ལག་དང་ཐུན་མོང་མ་ཡིན་པའི་ཡན་ལག་གོ །དང་པོ་ནི་བསླབ་པའི་ཡན་ལག་བསྙེན་རྫོགས་ཀྱི་སྡོམ་པ་སྐྱེས་ལ་མ་ཉམས་པ་ལྟ་བུའོ། །
གཉིས་པ་ལ་བཞི་སྟེ། གཞིའི་ཡན་ལག་དང་། བསམ་པ་དང་། སྦྱོར་བ་དང་། མཐར་ཐུག་པའི་ཡན་ལག་གོ །དང་པོ་གཞིའི་ཡན་ལག་ནི་སྲོག་གཅོད་ཕམ་པའི་གཞི་མི་ཡིན་པ་ལྟ་བུ་སྟེ། འདུ་ཤེས་ཀྱི་དམིགས་པའི་གཞི་ཡིན་ཞིང་། ཀུན་སློང་སྐྱེས་པའི་གཞི་ཡིན་ལ། སྦྱོར་བ་འཇུག་པའི་གཞི་ཡིན་པས་གཞི་ཞེས་བྱའོ། །
དེ་ཡང་གཞི་སེམས་ཅན་དང་། སེམས་ཅན་མ་ཡིན་པ་དང་། དེ་གཉིས་ཀ་ཡན་ལག་ཏུ་གྱུར་པའོ། །
དེ་ཡང་སེམས་ཅན་སྤྱིས་བསྐྱེད་པ་ནི་ཕམ་ལྷག་དང་པོ་གཉིས་སོ། །
སེམས་ཅན་བྱེ་བྲག་གིས་བསྐྱེད་པ་ལ་གཉིས་ཏེ། གཞི་མི་ལས་གྱུར་པ་དང་། དུད་འགྲོ་ལས་གྱུར་པའོ། །
མི་མ་ཡིན་པ་ལས་ནི་ལྟུང་བ་དངོས་གཞིར་བཅས་པ་མེད་དོ། །
དང་པོ་ལ་གཉིས། མི་སྤྱིས་བསྐྱེད་པ་དང་། མི་བྱེ་བྲག་གིས་བསྐྱེད་པའོ། །
དང་པོ་ནི་སྲོག་གཅོད་པའི་ཕམ་པ་སྟེ། རང་གིས་ཀྱང་གཞན་རྒྱུད་ལ་ཕམ་པ་དེ་བསྐྱེད་པར་ནུས་སོ། །
གཉིས་པ་ལ་ཚན་པ་དགུ་སྟེ། ཐ་སྙད་དང་ལྡན་པ་སྤྱིས་བསྐྱེད་པ་བཅུ་གཉིས་དང་། བསྙེན་པར་མ་རྫོགས་པ་སྤྱིས་བསྐྱེད་པ་བཞི་དང་། བསྙེན་པར་རྫོགས་པ་སྤྱིས་བསྐྱེད་པ་གསུམ་དང་། དགེ་སློང་ཕས་བསྐྱེད་པ་བཞི་བཅུ་རྩ་དྲུག་དང་། དགེ་སློང་མས་བསྐྱེད་པ་བཅུ་བཞི་དང་། དགེ་ཚུལ་གྱིས་བསྐྱེད་པ་གཅིག་དང་། རབ་ཏུ་བྱུང་བ་སྡེ་ལྔ་སྤྱིས་བསྐྱེད་པ་གཉིས་དང་། མུ་སྟེགས་ཅན་གྱིས་བསྐྱེད་པ་གཉིས་དང་། ཁྱིམ་པས་བསྐྱེད་པ་རྣམས་སོ། །

དེ་ལ་བཞི་སྟེ། ཁྱིམ་པ་སྤྱིས་བསྐྱེད་པ་ཉི་ཤུ་རྩ་བདུན་དང་། ཁྱིམ་པ་ཕོས་བསྐྱེད་པ་་་་་་དམག་ལྟུང་གསུམ་རྐུན་མ་དང་འགྲོ་བ་བཞི་དང་། ཁྱིམ་པ་མོས་བསྐྱེད་པ་་་་་་ཆོས་སྟོན་ལམ་འགྲོ་གཉིས་དང་། ཕོ་མོ་ཚོགས་པས་བསྐྱེད་པ་་་་་་ཉལ་ཤོམ་གཉིས་སོ། །
གཞི་དུད་འགྲོས་བསྐྱེད་པ་ནི་དུད་འགྲོ་འདེབས་སྤྱོད་གསོད་གསུམ་མོ། །
གཞི་སེམས་ཅན་མ་ཡིན་པས་བསྐྱེད་པ་ལ་གཉིས་ཏེ། འབྱུང་བས་བསྐྱེད་པ་དང་། འབྱུང་བ་ལས་གྱུར་པས་བསྐྱེད་པའོ། །
དང་པོ་ནི་ས་རྐོ་བ་དང་མེ་ལ་རེག་པ་དང་ཆུ་ལ་ཁྲུས་བྱེད་པ་དང་། ཆུ་ལ་རྩེ་བ་སྟེ་བཞིའོ། །
རླུང་ལས་ཀྱང་བསླབ་བྱའི་ཉེས་བྱས་སུ་འགྱུར་པ་ཡོད་དེ། ས་བོན་འཇོམས་པའི་སྐབས་སུ་རླུང་དང་ཉི་མ་ལ་འཇོག་པས་ཀྱང་ངོ་ཞེས་པ་ནི་སྦྱོར་བའི་ཡན་ལག་བསྟན་པ་ཡིན་གྱི། གཞིའི་ཡན་ལག་ནི་མ་ཡིན་ནོ། །
འབྱུང་བ་ལས་གྱུར་པས་བསྐྱེད་པ་ཚན་པ་ལྔ་སྟེ། གནས་ལས་གྱུར་པ་བཅུ་གསུམ་དང་། གོས་ལས་གྱུར་པ་སུམ་ཅུ་རྩ་དྲུག་དང་། ཟས་ལས་གྱུར་པ་ཉི་ཤུ་རྩ་གཉིས་དང་། སྣོད་སྤྱད་ལས་གྱུར་པ་གསུམ་དང་། ལྟུང་བ་ལ་བརྟེན་པ་ལྔའོ། །
གཉིས་པ་བསམ་པའི་ཡན་ལག་ལ་གཉིས་ཏེ། འདུ་ཤེས་དང་ཀུན་སློང་ངོ་། །
དང་པོ་ནི་ངེས་པའི་འདུ་ཤེས་སམ་གཞིའི་ཡན་ལག་གི་རྣམ་པ་མ་དོར་བའི་ཡིད་གཉིས་ཀྱང་་་་་་དེ་ཡང་ཡིད་གཉིས་ནི་འདུ་ཤེས་མ་ཡིན་ནོ་སྙམ་ན་རུང་སྟེ། འདུལ་བའི་ལུགས་ཀྱིས་ཡིད་གཉིས་ཀྱང་འདུ་ཤེས་ཡིན་ཏེ། ཊཱི་ཀ་ལས་ཡིད་གཉིས་ཟ་བའི་འདུ་ཤེས་ཀྱིས་སྤྱད་ན་ཞེས་བཤད་དོ། །
གཞིའི་ཡན་ལག་གི་རྣམ་པ་དོར་བའི་ཡིད་གཉིས་ནི་ཡན་ལག་མ་ཡིན་ཏེ། སེམས་ཅན་གྱི་རྣམ་པ་དོར་ཏེ། འདི་མཐོ་ཡོར་ཡིན་ནམ་སྡོང་དུམ་ཡིན་སྙམ་དུ་ཡིད་གཉིས་ཟ་བ་ལྟ་བུའོ། །
ཀུན་སློང་ལ་གསུམ་ལས། རྫོགས་པར་བྱེད་པའི་ཀུན་སློང་ནི་བཏང་བ་ཡང་ངོ་ཞེས་པའི་ཤུགས་ཀྱིས་བསྟན་ཏོ། །
རིགས་འབྱེད་པའི་ཀུན་སློང་ནི། དེའི་ཆ་ནི་དེར་གཏོགས་སོ་ཞེས་པས་བསྟན་ཏོ། །
ཆེད་དུ་བྱ་བའི་ཀུན་སློང་ནི་རང་གི་དོན་ཉིད་གཙོ་ཆེར་ཡོད་པའོ་ཞེས་པས་བསྟན་ཏེ། དེ་ལྟར་ན་རང་དོན་ཡན་ལག་ཏུ་དགོས་པའི་ལྟུང་བ་བཞི་བཅུ་རྩ་དྲུག་གི་སྐབས་སུ་ནི་ཀུན་སློང་ཆོས་གསུམ་ལྡན་ཡིན་ལ། དེ་དག་ལས་གཞན་གྱི་སྐབས་སུ་ནི་ཀུན་སློང་ཆོས་གཉིས་ལྡན་ནོ། །
གསུམ་པ་སྦྱོར་བའི་ཡན་ལག་ལ་གཉིས་ཏེ། སྦྱོར་བ་རང་ཁོ་ནའི་བྱེད་པ་ཅན་དང་། གཞན་ལ་བཅོལ་ཡང་རྫོགས་པའི་བྱེད་པ་ཅན་ནོ། །
དང་པོ་ལ་བཞི་ལས། སྦྱོར་བ་ལུས་ཁོ་ནའི་བྱེད་པ་ཅན་ནི་ཕམ་པ་དང་པོ་ལ་སོགས་པའོ། །
སྦྱོར་བ་ངག་ཁོ་ནའི་བྱེད་པ་ཅན་ནི་རྫུན་སྨྲའི་ཕམ་པ་ལ་སོགས་པའོ། །
སྦྱོར་བ་ལུས་ངག་གང་ཡང་རུང་བའི་བྱེད་པ་ཅན་ནི་བྱིན་འཕྲོག་བྱེད་པའི་སྤང་བ་ལ་སོགས་པའོ། །
སྦྱོར་བ་ལུས་ངག་གཉིས་ཀ་དགོས་པའི་བྱེད་པ་ཅན་ནི་ཟས་བསོད་པ་ངག་གིས་སློང་ཞིང་ཟ་བའི་ལྟུང་བྱེད་ལ་སོགས་པའོ། །
བཞི་པ་མཐར་ཐུག་གི་ཡན་ལག་ནི། སིལ་བུར་གནས་ཏེ་སྤྱིའི་ཆོས་སུ་འགྲོ་བ་ཤས་ཆུང་ལ། སྤྱིར་བསྟན་གྱི་སྐབས་འདིར་ཡང་རྣམ་པར་རིག་བྱེད་ལ་ནི་དོན་གོ་བའོ་ཞེས་པའི་་་་་་ཕྱོགས་གཅིག་གིས་གཞིའི་ཡན་ལག་བསྟན་ལ་ཕྱོགས་གཅིག་གིས་མཐར་ཐུག་བསྟན་ཏོ། །
གསུམ་པ་ལྟུང་བ་རྣམ་པར་བཞག་པ་སྐྱེ་ལུགས་ནི། ལྟུང་བ་གཅིག་ཏུ་སྐྱེ་བ་དང་དུ་མར་སྐྱེ་བ་གཉིས་ལས། དང་པོ་ནི་རྣམ་འབྱེད་དུ་བསྟན་ལ། གཉིས་པ་ནི་འདིར་བསྟན་ཏེ། དེ་ལ་དྲུག་ལས། བསླབ་རྒྱུན་ཐ་དད་པས་ལྟུང་བ་ཐ་དད་པ་ནི་ཉེས་པ་དེ་མེད་པ་ཉིད་ལ་ཞེས་སོ། །

བསམ་རྒྱུན་ཐ་དད་པས་ལྟུང་བ་ཐ་དད་པ་ནི་བཏང་བ་ཡང་ངོ་ཞེས་སོ། །
བཅས་པ་ཐ་དད་པས་ལྟུང་བ་ཐ་དད་པ་ནི་གཞི་གཅིག་ལ་དུ་མ་ཞེས་སོ། །
ཀུན་སློང་ཐ་དད་པས་ལྟུང་བ་ཐ་དད་པ་ནི་དེའི་ཆ་ནི་དེར་གཏོགས་སོ་ཞེས་སོ། །
གཞི་ཐ་དད་པས་ལྟུང་བ་ཐ་དད་པ་དང་སྦྱོར་བ་ཐ་དད་པས་ལྟུང་བ་ཐ་དད་པ་ནི་བྱ་བ་དུ་མའི་འབྲས་བུ་ཞེས་སོ། །
དེ་ལྟར་སྤྱིའི་དོན་བསྟན་ནས་སོ་སོའི་དོན་ལ་ལྔ་སྟེ། ལྟུང་བ་བསྐྱེད་པ་རྟེན་གྱི་ཡན་ལག་དང་། སྦྱོར་བ་འཇུག་པ་ཡུལ་གྱི་ཡན་ལག་དང་། ཐ་དད་དུ་སྐྱེ་ལུགས་ཞར་བྱུང་དང་བཅས་པ་དང་། བསམ་པ་དང་དངོས་པོའི་བྱེད་པ་ཞར་བྱུང་དང་བཅས་པ་དང་། སེལ་བ་དབང་དུ་བྱེད་པ་ཡན་ལག་དང་བཅས་ཏེ་བསྟན་པའོ། །
དང་པོ་ལ་བཞི་སྟེ། བསླབ་པའི་ཡན་ལག་ཞར་བྱུང་དང་བཅས་པ་དང་། བསམ་པའི་ཡན་ལག་སེལ་བ་དང་བཅས་པ་དང་། ཚིགས་ཀྱི་ཡན་ལག་ཞར་བྱུང་དང་བཅས་པ་དང་། མཚན་གྱི་ཡན་ལག་ཞར་བྱུང་དང་བཅས་པའོ། །
དང་པོ་ལ་གསུམ་སྟེ། སེལ་བའི་སྒོ་ནས་བསླབ་པའི་ཡན་ལག་བསྟན་པ་དང་། བསླབ་པ་བྱིན་པ་ལ་ལྟུང་བ་སྡེ་ལྔ་འབྱུང་རུང་དུ་བསྟན་པ་དང་། བསླབ་པ་བྱིན་པ་ཡུལ་དུ་བྱེད་པ་ཞར་བྱུང་དུ་བསྟན་པའོ། །
དང་པོ་ལ་གཉིས་ཏེ། སྡོམ་པ་སྐྱེས་ལ་མ་ཉམས་པའི་སེལ་བ་བསྟན་པ་དང་། རབ་བྱུང་བསྙེན་པར་མ་རྫོགས་པ་གསུམ་གྱི་ལྟུང་བ་བསྟན་པའོ། །
དང་པོ་ནི། ཉམས་པ་དང་མ་སྐྱེས་པ་གཉིས་ལྟུང་བ་ལ་སྦྱོར་བ་ལ་ནི་ཉེས་བྱས་ཞེས་པ་སྟེ། འདི་ལ་གཉིས་ལས། དང་པོ་སྤྱིའི་དོན་ལ་ལྔ་སྟེ། ཡན་ལག་གི་ཁྱབ་པ་དང་། ཡན་ལག་གི་ངོ་བོ་དང་། སེལ་བ་དང་། ཅིར་འགྱུར། རྒྱུ་མཚན་ནོ། །
དང་པོ་ནི་ལྟུང་བ་སྡེ་ལྔ་མཐའ་དག་ལ་སྦྱར་རོ། །
གཉིས་པ་ནི་བསྙེན་རྫོགས་ཀྱི་སྡོམ་པ་གསོར་རུང་ཡན་ཆད་དང་ལྡན་པའོ། །
གསུམ་པ་སེལ་བ་ནི་དེ་ལས་བཟློག་པ་སྟེ། བསྙེན་རྫོགས་ཀྱི་སྡོམ་པ་མ་བླངས་པ་དང་། བླངས་ཀྱང་སྡོམ་པ་མ་སྐྱེས་པ་དང་། སྐྱེས་ཀྱང་ཕམ་པ་འཆབ་བཅས་ཀྱིས་ཉམས་པའོ། །
བཞི་པ་ཅིར་འགྱུར་ནི་སྡོམ་པ་གཏན་ནས་མ་བླངས་པའི་ཁྱིམ་པ་ཕོ་མོ་ལ་ལྟུང་བ་མེད་ལ། བླངས་ཀྱང་རྫོགས་པར་མ་བླངས་པ་རབ་ཏུ་བྱུང་བ་རྣམ་གསུམ་ལ་ཉེས་བྱས་གསུམ་ཅི་རིགས་པར་འགྱུར་ཏེ། འཆང་བ་ལ་སོགས་པ་གནང་བ་རྣམས་ནི་མ་གཏོགས་སོ། །
ཉམས་པ་དང་མ་སྐྱེས་པ་ལ་ནི་ཉེས་བྱས་ཙམ་མོ། །
དེ་ཡང་རྣམ་འབྱེད་ཀྱི་འཕྲོག་པ་དང་སྐྲོད་པའི་སྐབས་ལས་ཁྱིམ་པ་རྣམས་ལ་ནི་བསོད་ནམས་མ་ཡིན་པ་མང་ངོ་ཞེས་ལྟུང་མེད་དུ་བྱུང་བ་དང་། བསྙེན་པར་མ་རྫོགས་ཤིང་རབ་ཏུ་བྱུང་བས་བླངས་པ་ལས་འདས་པ་ལ་ཡང་ངོ་སྟེ་ཉེས་བྱས་སོ་ཞེས་པ་དང་། ཉམས་པ་དང་མ་སྐྱེས་པ་གཉིས་ལྟུང་བ་ལ་སྦྱོར་ན་ཉེས་བྱས་ཞེས་གསུངས་སོ། །
ལྔ་པ་རྒྱུ་མཚན་ནི་སྡོམ་པ་གཏན་ནས་མ་བླངས་པའི་ཁྱིམ་པ་ལ་ལྟུང་བ་མེད་དེ། བཅས་པ་མེད་པའི་ཕྱིར་ཏེ། བཅས་ཀྱང་ལྡོག་འཇུག་བྱེད་པའི་དགོས་པ་མེད་པའི་ཕྱིར་རོ། །
ཉེས་བྱས་སུ་འགྱུར་བ་དེ་དག་གི་རྒྱུ་མཚན་ནི་་་་་་རང་རང་གི་སྐབས་སུ་འོག་ཏུ་སྟོན་ཏོ། །
གཉིས་པ་ཡན་ལག་གི་དོན་ནི། ཉམས་པ་ལ་དོན་རྣམ་པ་བདུན་ཏེ། གང་ཉམས། གང་ལས་ཉམས། གང་གིས་ཉམས། ཚུལ་ཇི་ལྟར་ཉམས། དེས་ལྟུང་བ་ལ་སྦྱོར་ན་ཅིར་འགྱུར་དང་། དགག་པ་དང་སྒྲུབ་པའི་དོན་དང་། སྒྲུབ་བྱེད་ལུང་དང་སྦྱར་བའོ། །
གང་ཉམས་ན་ལྟུང་བ་ཀུན་ཏུ་སྤྱོད་པའི་གང་ཟག་དེ་ཉམས་སོ། །
གང་ལས་ཉམས་ན་བསྙེན་རྫོགས་ཀྱི་སྡོམ་པ་དགོས་པ་སྒྲུབ་ནུས་དེ་ལས་ཉམས་སོ། །
གང་གིས་ཉམས་ན་ཕམ་པ་འཆབ་སེམས་དང་བཅས་པ་དེས་ཉམས་སོ། །

ཚུལ་ཇི་ལྟར་ཉམས་ན་ཕྱིར་བཅོས་སུ་མི་རུང་བར་ཉམས་ཏེ། ཊཱི་ཀ་ལས་ཕྱིར་བཅོས་སུ་མི་རུང་བ་ཉིད་ཀྱིས་ཉམས་པ་ཡིན་ནོ། །
་་་་་དེའི་དོན་གཏན་ལ་དབབ་པ་ལ་གཉིས་ཏེ། གཞན་ལུགས་དགག་པ་དང་། རང་ལུགས་བཞག་པའོ། །
དང་པོ་ལ་གཉིས་ཏེ། མདོ་སྡེ་པའི་ལུགས་དགག་པ་དང་། སྔ་རབས་པའི་ལུགས་དགག་པའོ། །
དང་པོ་ལ་གཉིས་ལས། ཕྱོགས་སྔ་འགོད་པ་ནི། མདོ་སྡེ་པ་ན་རེ། འཆབ་སེམས་ཕམ་པའི་ཡན་ལག་ཏུ་དགོས། ཕམ་པ་བྱུང་ན་སྡོམ་པ་ཀུན་གཏོང་། ཕྱིན་ཆད་སྡོམ་པ་བླངས་ཀྱང་མི་སྐྱེ། ལྟུང་བ་བཤགས་ཀྱང་མི་འདག་པའི་ཚུལ་དུ་ཉམས་སོ། །
དེ་ཡང་འཆབ་སེམས་ཕམ་པའི་ཡན་ལག་ཏུ་དགོས་པར་གང་གིས་གྲུབ་ཅེ་ན། དགེ་སློང་དགའ་བ་ཅན་ལ་འཆབ་སེམས་མ་གཏོགས་པའི་ཡན་ལག་ཐམས་ཅད་ཚང་ཡང་ཕམ་པ་མ་བྱུང་བའི་ཕྱིར་རོ། །
དེ་ལ་ཕམ་པ་མ་བྱུང་སྟེ། དེའི་སྡོམ་པ་མ་བཏང་བའི་ཕྱིར་དང་། ཕྱིར་བཅོས་བྱར་རུང་བའི་ཕྱིར་རོ། །
དེ་ཡང་ལུང་གཞི་ལས། དགེ་སློང་གིས་དེ་བྱས་ན་བྱས་མ་ཐག་ཏུ་དགེ་སློང་དུ་མི་རུང་བར་འགྱུར་ཞེས་གསུངས་ཤིང་། དྲང་དུ་མེད་པ་ཡིན་ནོ། །
དཔེར་ན་ཤིང་ཏ་ལའི་མགོ་བཅད་ན་སྔོན་པོར་མི་འགྱུར་བ་བཞིན་དུ་་་་་་དེའི་དགེ་སྦྱོང་གི་ཚུལ་ཕྱིར་བླང་དུ་མེད་པར་འགྱུར་རོ་ཞེས་གསུངས་པས་ཕམ་པ་བྱུང་ན་དགེ་སློང་གི་སྡོམ་པ་བཏང་བར་གྲུབ་ཅིང་། ཕྱིར་བཅོས་བྱར་མི་རུང་དུ་གྲུབ་བོ། །
འོ་ན་ཕམ་པ་མ་བྱུང་ན་བསླབ་པ་སྤྱོད་པ་འགལ་ལོ་སྙམ་ན། དེ་ནི་ཕམ་པའི་སྡེར་གཏོགས་པའི་སྦོམ་པོ་ལྕི་བ་དེ་དག་པར་བྱ་བའི་ཕྱིར་བསླབ་པ་སྤྱོད་པ་ཡིན་ནོ་ཞེས་ཟེར་རོ། །
དེ་དགག་པ་ལ་གཉིས་ལས་་་་་་ལུང་གིས་དགག་པ་ནི་འོད་ལྡན་དུ་ལུང་མ་མོ་ཁུངས་སུ་དྲངས་པ་ལས་ཕམ་པ་བྱུང་བ་བསླབ་པ་བྱིན་པ་གང་ཞེ་ན། མི་ཚངས་པར་སྤྱོད་པ་བྱས་ནས་ཐ་ན་སེ་གོལ་གཏོགས་པ་ཙམ་ཡང་འཆབ་པའི་སེམས་མི་བསྐྱེད་པ་ཡིན་ཏེ་ཞེས་གསུངས་པ་དང་འགལ་ལོ། །
འཆབ་སེམས་ཕམ་པའི་ཡན་ལག་ཏུ་དགོས་ན་ནི་་་་་་མཁས་པ་དབྱིག་གཉེན་ཡང་མདོ་སྡེ་པའི་རྗེས་སུ་འབྲངས་ཏེ་འཆབ་སེམས་ཕམ་པའི་ཡན་ལག་ཏུ་དགོས་པར་བཞེད་ཀྱང་མཁས་པ་དབྱིག་གཉེན་ད་ལྟར་བཞུགས་ནའང་ང་ལ་ཆོས་ཀྱི་སྐྱེས་འདི་ཡོད་དེ། ལུང་རྣམ་འབྱེད་ལས་སྐྱོང་མས་ཆོམ་རྐུན་དྲུག་ཅུ་་་་་་ལན་ཚྭའི་བརྩབ་མོ་བླུད་ནས་འཆི་བར་བྱས་ཏེ་་་་་་ངས་རབ་ཏུ་བྱུང་བའི་བྱ་བ་བྱས་སོ་ཞེས་ཟེར་ཞིང་ངས་ཟླ་བ་བཞིན་འཆར་ཏེ། འཆབ་སེམས་གཏན་ནས་མེད་ཀྱང་སྐྱོང་མ་ཕམ་པར་གྱུར་ཏོ་ཞེས་གསུངས་པ་དང་ཡང་འགལ་ལོ། །
གལ་ཏེ་འཆབ་སེམས་མེད་ཀྱང་ཕམ་པ་འབྱུང་ན། ལུང་ཕྲན་ཚེགས་ལས། དགེ་སློང་དག་དགེ་སློང་དགའ་བ་ཅན་གྱིས་སྤྱད་པར་བྱ་བ་མ་ཡིན་པ་སྤྱད་ཀྱང་སེམས་སྐད་ཅིག་གིས་ཀྱང་མ་བཅབས་པས། འདི་ཕམ་པར་མ་གྱུར་གྱིས། ཇི་སྲིད་འཚོའི་བར་དུ་བསླབ་པ་སྦྱིན་པར་བྱའོ་ཞེས་གསུངས་པ་དང་འགལ་ཞེ་ན། དེ་ནི་གསོར་མི་རུང་གི་ཕམ་པར་མ་གྱུར་གྱིས་ཞེས་དགོངས་སོ་ཞེས་རིགས་སོ། །
ལུང་གཞི་ལས། དེའི་དགེ་སྦྱོང་གི་ཚུལ་ཕྱིར་བླང་དུ་མེད་པར་འགྱུར་རོ་ཞེས་གསུངས་པ་དེ་ཡང་ཕམ་པ་འཆབ་བཅས་བྱུང་ན་དེ་ལྟར་ཡིན་གྱི། འཆབ་མེད་ཀྱི་ཕམ་པ་བྱུང་བ་ལ་ནི་དེ་ལྟར་མ་ཡིན་ནོ། །
ཕམ་པས་སྡོམ་པ་གཏོང་བར་འདོད་པ་ལ་ནི་འོག་ཏུ་སྔ་རབས་པ་དང་ཕྱོགས་གཅིག་ཏུ་དགག་པ་བྱེད་དོ། །
གཉིས་པ་སྔ་རབས་པའི་ལུགས་དགག་པ་ལ་གཉིས་ལས། འདོད་པ་འགོད་པ་ནི་འཆབ་སེམས་སྐྱེས་ན་སྔ་མ་དང་མཐུན་ལ། འཆབ་སེམས་མ་སྐྱེས་ན་ཕམ་པ་བྱུང་ཡང་ལྟུང་བ་ཕྱིར་བཅོས་བྱར་རུང་ཞིང་ཕྱིན་ཆད་སྡོམ་པ་ལེན་ན་ཡང་སྐྱེའོ། །

འཆབ་སེམས་སྐྱེས་རུང་མ་སྐྱེས་རུང་ཕམ་པ་བྱུང་བས་སྡོམ་པ་གཏོང་སྟེ། ཞུ་བ་ལས། བསྙེན་པར་མ་རྫོགས་པ་ལ་དགེ་འདུན་ལྷག་མ་འབྱུང་བར་འགྱུར་ལགས་སམ། བཀའ་སྩལ་པ། དེ་བཞིན་ཏེ་བསླབ་པ་བྱིན་པ་ལ་འགྱུར་རོ་ཞེས་གསུངས་པ་དང་། ལུང་ཕྲན་ཚེགས་ལས་ཀྱང་། བསླབ་པ་བྱིན་པ་ནི་དགེ་སློང་དང་འདྲ་བ་ཡིན་ནོ་ཞེས་གསུངས་ཏེ། གལ་ཏེ་ཕམ་པ་བྱུང་བས་དགེ་སློང་གི་སྡོམ་པ་མ་ཞིག་ན་བསྙེན་པར་མ་རྫོགས་པ་ལ་ཞེས་གསུངས་པ་མི་རིགས་ལ། བསླབ་པ་བྱིན་པ་ལ་་་་་་དགེ་སློང་གི་སྡོམ་པ་མ་ཞིག་པར་ཡོད་ན་དགེ་སློང་དངོས་ཉིད་ཡིན་པས་དགེ་སློང་དང་འདྲ་བར་མི་རིགས་པ་དང་། ལུང་གཞི་ལས་དེ་བྱས་ན་བྱས་མ་ཐག་ཏུ་དགེ་སློང་དུ་མི་རུང་བར་འགྱུར་ཞེས་གསུངས་པས་དགེ་སློང་གི་སྡོམ་པ་བཏང་བར་གྲུབ་བོ་ཞེས་ཟེར་རོ། །
དེ་དགག་པ་ལ་གཉིས་ལས། གནོད་བྱེད་བརྗོད་པ་ནི་བྱེ་བྲག་སྨྲ་བ་ལྟར་ན་ཕམ་པས་སྡོམ་པ་མི་གཏོང་བའི་སྒྲུབ་བྱེད་ལྔ་འོག་ཏུ་འཆད་པར་འགྱུར་བ་དེ་རྣམས་ནི་འདིར་གནོད་བྱེད་ལྔར་འགྱུར་རོ། །
གཉིས་པ་སྒྲུབ་བྱེད་གཞིག་པ་ནི། ཞུ་བ་ལས་བསླབ་པ་བྱིན་པ་བསྙེན་པར་མ་རྫོགས་པར་བཤད་པ་ནི། བསླབ་པ་བྱིན་པས་བྱིན་ལེན་སྟོབས་པ་པོའི་བྱ་བ་བྱེད་པ་ལ་སོགས་པ་དང་། དགེ་སློང་རྣམ་དག་ལ་ནུབ་ལྷག་པར་ཉལ་བ་ལ་སོགས་པའི་ཡུལ་གྱི་ཆ་ནས་བསྙེན་པར་མ་རྫོགས་པ་དང་འདྲ་བས་བསྙེན་པར་མ་རྫོགས་པ་ཞེས་བཏགས་པ་ཡིན་ལ། ལུང་ཕྲན་ཚེགས་ལས་བསླབ་པ་བྱིན་པ་ནི་དགེ་སློང་དང་འདྲ་ཞེས་འཇུག་ལྡོག་བྱ་དགོས་པའི་ཆ་ནས་རྣམ་དག་གི་དགེ་སློང་དང་འདྲ་ཞེས་བསྟན་པའོ། །
ལུང་གཞི་ལས་དགེ་སློང་དུ་མི་རུང་བར་འགྱུར་ཞེས་གསུངས་པ་དེ་ནི་དམན་པ་དགག་པ་་་་་་མི་ཤིན་ཏུ་ངན་པ་ལ་མི་རང་མ་ཡིན་ཞེས་བརྗོད་པའམ། ལྷ་ངན་པ་ལ་ལྷ་མ་ཡིན་བརྗོད་པ་ལྟར་སྟེ། དགེ་སློང་དམན་པ་ལ་དགེ་སློང་མ་ཡིན་པ་ཉིད་དུ་བརྗོད་པ་སྟེ། འོད་ལྡན་ལས་་་་་་མ་ཡིན་ཞེས་པ་ནི་སྨད་པ་ཡིན་ནོ་ཞེས་བྱ་བའི་ཐ་ཚིག་གོ །ཡང་ན་དོན་དམ་པའི་དགེ་སློང་གི་དངོས་པོ་མ་ཐོབ་པས་ཡོངས་སུ་ཉམས་པ་ཡིན་ནོ་ཞེས་བཤད་དོ། །
གཉིས་པ་རང་ལུགས་བཞག་པ་ནི། བྱེ་བྲག་སྨྲ་བའི་ལུགས་ཀྱིས་ཕམ་པ་འཆབ་བཅས་བྱུང་ན་ལྟུང་བ་ཕྱིར་བཅོས་སུ་མི་རུང་། ཕྱིན་ཆད་སྡོམ་པ་བླངས་ཀྱང་མི་སྐྱེ། འཆབ་སེམས་སྐྱེས་རུང་མ་སྐྱེས་རུང་ཕམ་པས་སྡོམ་པ་མི་གཏོང་ངོ་། །
བྱེ་བྲག་སྨྲ་བ་ལྟར་ན་ཕམ་པས་སྡོམ་པ་མི་གཏོང་བ་ལ་སྒྲུབ་བྱེད་ལྔ་སྟེ། རང་རྒྱུད་ལ་ལྟུང་བྱེད་བསྐྱེད་པའི་ཕྱིར་དང་། གཞན་རྒྱུད་ལ་དགེ་འདུན་ལྷག་མ་བསྐྱེད་པའི་ཕྱིར་དང་། གང་ཟག་གཅིག་ལ་ཕམ་པ་བཞི་འབྱུང་བ་སྲིད་པའི་ཕྱིར་དང་། སྔོན་གྱི་སྡོམ་པའི་གྲལ་འཐོབ་པའི་ཕྱིར་དང་རང་གི་བསླབ་པ་འབུལ་རྒྱུ་ཡོད་པའི་ཕྱིར་རོ་ཞེས་སོ། །
སྒྲུབ་བྱེད་དང་པོ་ནི། མ་བསྐོས་པར་ཆོས་སྟོན་པའི་ལུང་རྣམ་འབྱེད་ལས། ཇི་ལྟར་ན་ཚུལ་ཁྲིམས་དང་ལྡན་པ་མ་ཡིན་ཞེ་ན། ཕམ་པར་འགྱུར་བའི་ལྟུང་བ་བཞི་པོ་དག་ལས་གང་ཡང་རུང་བའི་ལྟུང་བ་བྱུང་བ་སྟེ། ཚུལ་ཁྲིམས་དང་ལྡན་པ་མ་ཡིན་པ་དེ་དགེ་སློང་མའི་སྟོན་པར་བསྐོས་པ་དེས་དགེ་སློང་མ་ལ་ཆོས་སྟོན་ན་ལྟུང་བྱེད་དུ་འགྱུར་རོ་ཞེས་གསུངས་་་་་་ཕམ་པ་བྱུང་བ་དེ་དགེ་སློང་མའི་སྟོན་པར་བསྐོས་ཀྱང་། བསྐོ་བའི་ལས་དེ་མ་ཆགས་པས་མ་བསྐོས་པ་ཉིད་ཡིན་པར་རྣམ་འབྱེད་འགྲེལ་ལས་བཤད་དོ། །
སོ། །
དེས་ན་ཕམ་པ་བྱུང་བས་སྡོམ་པ་མ་བཏང་བར་གྲུབ་ཅིང་། སྡོམ་པ་བཏང་ན་ལྟུང་བྱེད་བསྐྱེད་པར་གསུངས་པས་གནོད་དོ། །

དེ་ལ་སྔ་རབས་པའི་འདོད་པ་འོད་ལྡན་དུ་བཀོད་པ་ལས་ཚུལ་ཁྲིམས་འཆལ་བ་ལ་ལྟུང་བྱེད་དུ་གསུངས་པ་དེ་ནི་ཉེས་བྱས་སུ་བཤད་པ་ཡིན་ཏེ་ཞེས་་་་་་སྔ་རབས་དེ་སྐད་ཟེར་བར་བཤད་དེ་་་་་་ལྟུང་བྱེད་ལ་ཉེས་བྱས་ཡིན་ཞེས་རང་གི་རང་དགར་སྒྲོ་བཏགས་ཏེ་སྨྲ་བར་ཟད་དོ། །
སྒྲུབ་བྱེད་གཉིས་པ་ནི་ལུང་ཞུ་བ་ལས་དགེ་སློང་རང་ཉིད་ན་རེ་བདག་གིས་མི་ཚངས་པར་སྤྱོད་པ་བྱས་སོ་ཞེས་ཟེར་བ་ལ་དེ་ལ་དགེ་སློང་གཞན་ཞིག་གིས་གསུམ་པོ་གཞན་དག་གིས་སྐུར་བ་འདེབས་པར་བྱེད་ན་དགེ་འདུན་ལྷག་མའོ་ཞེས་་་་་་ཕམ་པ་བྱུང་བ་དེ་ལ་སྐུར་པ་བཏབ་ནས་རྒྱུད་གཞན་ལ་ལྷག་མའི་ལྟུང་བ་བསྐྱེད་པར་གསུངས་ཤིང་། ལུང་རྣམ་འབྱེད་་་་་་སྐུར་འདེབས་ལྷག་མའི་སྐབས་ལས་མ་དག་པས་སྐུར་པ་འདེབས་པ་ལ་ནི་གཞི་བཅུ་གཅིག་གིས་ལྟུང་བར་འགྱུར་ཞེས་དགེ་འདུན་ལྷག་མའི་ཉེས་པ་བཅུ་གཅིག་ཏུ་གསུངས་ལ། དེ་ཡང་མ་དག་པ་ནི་ཕམ་པ་ཁོ་ནས་ཡིན་པར་ལུང་རྣམ་འབྱེད་ལས་དགེ་སློང་དག་པ་ཞེས་བྱ་བ་ནི་ཕམ་པར་གྱུར་བ་བཞི་ལས་གང་རུང་བ་མ་བྱུང་བས་སོ་ཞེས་གསུངས་པས་སོ། །
འོ་ན་སོ་སོ་ཐར་པ་ལས། དགེ་སློང་དག་པ་ལྟུང་བ་མེད་པ་ལ་ཞེས་གསུངས་པ་དང་འགལ་ལོ་ཞེ་ན། དེ་ནི་སྐུར་བ་གདབ་པའི་གཞི་དེ་ཉིད་ཀྱིས་དག་པ་ཡིན་གྱིས། ཕམ་པ་ཙམ་གྱིས་དག་པ་ངེས་གཟུང་དུ་དགོས་པ་མ་ཡིན་ཏེ། ལུང་རྣམ་འབྱེད་ལས་ལྟུང་བ་མ་བྱུང་བ་ཞེས་བྱ་བ་ནི་་་་་་གང་གིས་གླེང་བ་དེའི་གཞི་དེ་ཉིད་་་་་་མ་བྱུང་བ་ཉིད་དོ་ཞེས་་་་་་མི་ཚངས་པར་སྤྱོད་པ་ལ་སོགས་པ་གང་གིས་གླེང་བར་བྱ་བ་དེས་ནི་དག་པ་ཡིན་ལ་གཞན་གྱིས་ནི་མ་དག་པ་ཡིན་པས་འགལ་བ་མེད་དོ་ཞེས་འོད་ལྡན་ལས་བཤད་གསུངས་པ་དང་། ལུང་ཞུ་བ་ལས་གསུམ་པོ་གཞན་དག་གིས་སྐུར་བ་འདེབས་པར་བྱེད་ན་ཞེས་་་་་་ཕམ་པ་བྱུང་བ་དེ་ལ་སྐུར་པ་བཏབ་ན་གཞན་རྒྱུད་ལ་ལྷག་མའི་ལྟུང་བ་སྐྱེད་པར་སྔར་དྲངས་པ་དེས་ཤེས་སོ། །
དེ་ལྟར་ན་ཕམ་པ་བྱུང་ཡང་སྡོམ་པ་མ་བཏང་བར་གྲུབ་བོ། །
སྡོམ་པ་བཏང་ན་སྡོམ་མེད་ལ་སྐུར་པ་བཏབ་པས་དགེ་འདུན་ལྷག་མར་མི་འགྱུར་ཏེ། ལུང་ཞུ་བ་ལས་ཁྱིམ་པ་ལ་སྐུར་པ་བཏབ་ན་ཉེས་བྱས་སུ་གསུངས་ཀྱི་དགེ་འདུན་ལྷག་མར་མི་འགྱུར་བ་བཞིན་ནོ། །
སྒྲུབ་བྱེད་གསུམ་པ་ནི་ལུང་ཞུ་བ་ལས་གཅིག་ལ་ཕམ་པར་འགྱུར་བ་བཞི་ཡང་འབྱུང་ཞེས་གསུངས་པས། ཕམ་པ་བྱུང་ཡང་སྡོམ་པ་མ་བཏང་བར་གྲུབ་སྟེ། ཕམ་པ་སྔ་མ་བྱུང་བས་སྡོམ་པ་བཏང་ན་སྡོམ་མེད་ཀྱི་ཉེས་སྤྱོད་བྱས་པ་ལ་ཕམ་པ་ཕྱི་མ་བསྐྱེད་པ་མི་རིགས་པའི་ཕྱིར་རོ། །
དེ་ལ་སྔ་རབས་པའི་འདོད་པ་འོད་ལྡན་དུ་བཀོད་པ་ལས་གཅིག་ལ་མཐར་འགྱུར་བ་བཞི་ཡང་འབྱུང་ཞེས་གསུངས་པ་དེ་ནི་ལས་ཀྱི་ལམ་རྣམས་ཅིག་ཅར་རྫོགས་པ་ལ་དགོངས་ཞེས་བཤད་ཀྱང་། དེ་ནི་མི་འདོད་དེ་ཕམ་པ་དང་པོའི་མཐར་ཐུག་བདེ་བ་ཉམས་མྱོང་གི་རྟོག་པ་དང་མ་བྱིན་ལེན་གྱི་མཐར་ཐུག་གྲུབ་བློའི་རྟོག་པ་སྟེ། གང་ཟག་གཅིག་ལ་རྟོག་གཉིས་ཅིག་ཅར་འཇུག་པ་མེད་པའི་ཕྱིར་ཏེ། རྣམ་འགྲེལ་ལས། རྟོག་གཉིས་ཅིག་ཅར་འཇུག་པ་མེད། །
འདི་ལྟར་རྣམ་པར་རྟོག་པ་རྣམས། །
རིམ་གྱིས་འཇུག་པར་ཡང་དག་རྟོགས་ཞེས་སོ། །
སྒྲུབ་བྱེད་བཞི་པ་ནི། བསླབ་པ་བྱིན་པས་དགྲ་བཅོམ་ཐོབ་པ་ན་ལུང་ཕྲན་ཚེགས་ལས་གང་གི་ཚེ་ཟག་པ་ཟད་པ་དེའི་ཚེ་སྔོན་གྱི་གྲལ་དུ་འདུག་པར་བྱའོ་ཞེས་གསུངས་སོ། །
དེས་ན་ཕམ་པ་བྱུང་ཡང་སྡོམ་པ་མ་བཏང་བར་གྲུབ་སྟེ། སྔོན་གྱི་སྡོམ་པ་བཏང་ན་སྔོན་གྱི་སྡོམ་པའི་གྲལ་ཐོབ་པར་མི་རིགས་པས་སོ། །
འདི་ལ་སྔ་རབས་པ་ན་རེ་་་་་་སྔོན་གྱི་གྲལ་ཐོབ་པ་དེ་ནི་བཅོམ་ལྡན་འདས་ཀྱིས་ཡང་དག་པར་གཟེངས་བསྟོད་པའི་གོ་འཕང་ཡིན་པས་ཉེས་པ་མེད་དོ་ཞེས་ཟེར་བ་ནི་མི་རིགས་ཏེ། ཕམ་པས་མ་གོས་པའི་རྣམ་དག་དགྲ་བཅོམ་ཐོབ་ཀྱང་བསླབ་པ་གཞོན་ཤོས་གྲལ་གོང་དུ་སྡོད་དུ་མ་གནང་བར་་་་་་ཕམ་པ་བྱུང་བ་གཞོན་ཤོས་གྲལ་གོང་དུ་སྡོད་དུ་གནང་ན་ཕམ་པའི་ཉེས་སྤྱོད་བྱས་པ་ལ་བྱ་དགའ་བྱིན་པ་དེ་ནི་མི་རིགས་སོ། །

སྒྲུབ་བྱེད་ལྔ་པ་ནི། གཏམ་གྱི་གཞི་ལས། ཕམ་པའི་ཉེས་པ་བྱུང་ལ། དེས་བསླབ་པ་ཕུལ་ཏེ་བབས་པ་ན་ཞེས་གསུངས་ཏེ། ཕམ་པ་བྱུང་ཡང་བསླབ་པ་དབུལ་རྒྱུ་ཡོད་པའི་ཕྱིར་སྡོམ་པ་མ་བཏང་བར་གྲུབ་བོ། །
དེ་ལྟར་སྒྲུབ་བྱེད་ལྔ་ལས། དང་པོ་བཞི་ནི་བྱེ་བྲག་སྨྲ་བ་རྣམས་ཀྱིས་གསུངས་པ་སྟེ་འོད་ལྡན་ལས་སོ། །
ཐ་མ་ནི་དེང་སང་གི་འདུལ་བ་འཛིན་པ་རྣམས་ཀྱིས་སྒྲུབ་བྱེད་དུ་སྦྱར་བའོ། །
་་་་་འཆབ་མེད་ཀྱི་ཕམ་པ་བྱུང་བ་ཆོས་ཅན། སྡོམ་པ་བཏང་བར་ཐལ། ཕམ་པ་བྱུང་བའི་ཕྱིར་ཞེས་བརྗོད་ན། སྔ་རབས་པ་ལྟར་ན་འདོད། བྱེ་བྲག་སྨྲ་བ་ལྟར་ན་ཁྱབ་པ་མ་གྲུབ། མདོ་སྡེ་པ་ལྟར་ན་རྟགས་མ་གྲུབ་སྟེ། ཆོས་ཅན་མ་གྲུབ་པའི་སྐྱོན་གྱིས་རྟགས་མ་གྲུབ་བོ། །
མདོར་ན་་་་་་དགེ་སློང་ཕ་ལ་ཕམ་པ་འཆབ་བཅས་བྱུང་ན་གསོར་མི་རུང་བར་་་་་་གྲུབ་མཐའ་གསུམ་མཐུན་ནོ། །
་་་་་དགེ་སློང་མ་རེག་པ་ལུས་བཀན་གྱི་ཕམ་པ་འཆབ་བཅས་བྱུང་ན་ཡང་མཚན་གྱུར་ན་གསོར་རུང་ངོ་། །
འཆབ་སེམས་ཕམ་པའི་ཡན་ལག་ཏུ་་་་་་དགོས་པར་མདོ་སྡེ་པ་འདོད་ཀྱང་མི་དགོས་པར་བྱེ་བྲག་སྨྲ་བ་དང་སྔ་རབས་པ་མཐུན་ནོ། །
ཕམ་པས་སྡོམ་པ་་་་་་མི་གཏོང་བར་བྱེ་བྲག་སྨྲ་བ་འདོད་ཀྱང་གཏོང་བར་མདོ་སྡེ་པ་དང་སྔ་རབས་པ་མཐུན་ནོ། །
མི་ཚངས་སྤྱོད་འཆབ་མེད་ཀྱིས་་་་་་གཏོང་བ་སྔ་རབས་པ་འདོད་ཀྱང་སྡོམ་པ་མི་གཏོང་བར་མདོ་སྡེ་པ་དང་བྱེ་བྲག་སྨྲ་བ་མཐུན་ནོ། །
དེ་ལྟུང་བ་ལ་སྦྱོར་ན་ཅིར་འགྱུར་ནི། ཉེས་བྱས་ཏེ་དེ་ཡང་ཉེས་བྱས་ལས་ཆེ་བའི་ལྟུང་བ་མི་སྐྱེད་པའི་རྒྱུ་མཚན་དགོས་པ་སྒྲུབ་ནུས་ཀྱི་སྡོམ་པ་མེད་པའི་ཕྱིར་རོ། །
ཉེས་བྱས་ཙམ་ཞིག་བསྐྱེད་པའི་རྒྱུ་མཚན་ནི་དགོས་པ་སྒྲུབ་མི་ནུས་ཀྱི་དགེ་སློང་གི་སྡོམ་པ་ཡོད་ཅིང་དེ་དང་འགལ་བར་བྱས་པའི་ཕྱིར་རོ། །
་་་་་ཕམ་པ་དང་པོ་འཆབ་བཅས་ཀྱིས་དགེ་སློང་རྣམ་དག་ལས་ཉམས་པ་མ་བྱིན་ལེན་གྱི་ལྟུང་བ་ཡ་སྦྱོར་བ་ལ་ནི་ཆོས་ཅན། ཕམ་པ་འཆབ་བཅས་ཀྱི་ཉམས་པ་བདག་ཉིད་ལ་ཕྱིས་འབྱུང་སྦྱོར་བ་གསར་སྐྱེད་ཀྱི་ལྟུང་བ་ཕམ་པ་མི་འབྱུང་སྟེ། ཕམ་པ་འཆབ་བཅས་ཀྱི་ཉམས་པ་བདག་ཉིད་ལ་ཕྱིས་འབྱུང་སྦྱོར་བ་གསར་སྐྱེད་ཀྱི་ལྟུང་བ་ཉེས་བྱས་ཙམ་དུ་ཟད་པའི་ཕྱིར་རོ། །
སྨྱོ་བས་མ་བྱིན་པར་ལེན་པ་ནི་ལྟུང་མེད་ལ་སྦྱོར་བ་སྟེ། ལྟུང་བ་ལ་སྦྱོར་ཞེས་པས་རྣམ་པར་བཅད་དོ། །
དགག་པ་དང་སྒྲུབ་པའི་དོན་ནི་ཉམས་པ་ལ་ཉེས་བྱས་ཞེས་པ་འདི་ནི་དགག་པ་ཡིན་ཏེ། ཊཱི་ཀ་ལས་འདི་ལྟར་བཤད་དེ། ཉམས་པ་ལ་ཡང་བསྙེན་རྫོགས་ཀྱི་སྡོམ་པ་ཡོད་པའི་ཕྱིར་ཏེ་ལྟུང་བ་ལ་སྦྱོར་ན་ཕམ་པ་དང་ལྷག་མ་ལ་སོགས་པ་དག་ཏུ་འགྱུར་བར་ཐལ་བ་དེ་དགག་པའི་ཕྱིར་ཉེས་བྱས་ཙམ་དུ་བསྟན་པས་དེ་འགོག་པར་བྱེད་པའི་ཕྱིར་རོ་ཞེས་སོ། །
ཁ་ཅིག་་་་་་བྱང་རྡོར་ན་རེ་ཕམ་པ་བྱུང་ན་འཆབ་སེམས་མ་སྐྱེས་ཀྱང་དེས་་་་་་བསླབ་པ་མ་བྱིན་ན་ལྟུང་བ་ལ་སྦྱོར་ན་ཉེས་བྱས་ཙམ་དུ་འགྱུར་ཏེ་་་་་་ཉམས་པ་ལྟུང་བ་ལ་སྦྱོར་ན་ཞེས་ཉམས་པ་སྤྱིར་བཏང་བ་དང་བསླབ་པ་བྱིན་པ་ནི་འདྲ་ཞེས་དམིགས་ཀྱིས་བཀར་བའི་ཕྱིར་ཞེས་ཟེར་བ་ནི་་་་་་མི་རིགས་ཏེ་ཕམ་པ་འཆབ་མེད་ཀྱིས་ཉམས་པ་ཡིན་ན་རང་གི་རྣམ་བཤད་ལས། ཉམས་པ་ཞེས་བྱ་བ་ནི་ཕམ་པར་གྱུར་པ་སྟེ། འདི་ལ་སྡོམ་པ་ཡོད་དུ་ཟིན་ཀྱང་དགོས་པ་མེད་པ་ཉིད་དུ་གྱུར་ཏེ་ཞེས་གསུངས་པ་དང་། ཊཱི་ཀ་ལས་ཕྱིར་བཅོས་སུ་མི་རུང་བ་ཉིད་ཀྱིས་ཉམས་པ་ཡིན་ནོ་ཞེས་བཤད་པ་དང་འགལ་ལོ། །
བསླབ་པ་བྱིན་པ་ནི་འདྲ་ཞེས་པས་བསླབ་པ་སྦྱིན་རུང་ཡང་འདྲ་བ་ཉིད་དུ་མཚོན་པར་བཞེད་དོ། །

སྒྲུབ་བྱེད་ལུང་དང་སྦྱར་བ་ནི་ཉམས་པ་ལྟུང་བ་ལ་སྦྱོར་བ་ན་ཞེས་པ་ནི་ལུང་ཞུ་བ་ལས་དགེ་སློང་གིས་མི་ཚངས་པར་སྤྱོད་པའི་འཁྲིག་པ་བགྱིས་ཀྱང་ཕམ་པའི་ལྟུང་བར་མི་འགྱུར་བ་མཆིས་སམ། ཡོད་དེ་སྔོན་ལྟུང་བ་བྱུང་བའོ་ཞེས་འདུལ་བ་བསྡུས་པ་ལས་ཁུངས་དྲངས་ཤིང་། ཊཱི་ཀ་ལས་ཞུ་བ་ཁུངས་སུ་དྲངས་པ་ལས། སྔར་ལྟུང་བ་བྱུང་བ་་་་་་ཞེས་པ་ནི་ཉམས་པ་ལ་ཉེས་བྱས་སུ་འགྱུར་བའི་ལུང་ཡིན་དང་་་་་་མ་སྐྱེས་པ་ལ་ཉེས་བྱས་སུ་འགྱུར་བའི་ལུང་ནི་རྐུ་ཐབས་སུ་གནས་པ་དང་དང་པོ་འཁྲུགས་པ་་་་་་ནི་ལོ་ཉི་ཤུ་མ་ལོན་པ་ལ་བསྙེན་རྫོགས་བྱས་ཏེ་དགེ་སློང་གི་སྡོམ་པ་མ་སྐྱེས་པ་དེ་ཡིན་པར་ལུང་རྣམ་འབྱེད་ལས་གསུངས་སོ། །
མ་ནིང་དང་དགེ་སློང་མ་སུན་ཕྱུང་ནས་ཉམས་པར་བྱས་པ་ནི་ཉེས་བྱས་སུ་འགྱུར་རོ་ཞེས་བཤད་དོ། །
ལུང་དེ་ནི་ལུང་ཞུ་བ་ཉུང་ཤོས་ལས་ལྟུང་བ་སྡེ་བཞི་པོ་རྣམས་རེ་རེ་ལ་རེ་རེ་གསུངས་ལ། ལུང་ཞུ་བ་མང་ཤོས་ན་ལུང་དེ་མི་སྣང་སྟེ་ལུང་ཡི་གེ་ཆད་པར་སེམས་སོ། །
དགེ་ཚུལ་དང་དགེ་སློང་གི་སྡོམ་པ་བླངས་ཀྱང་སྡོམ་པ་མ་སྐྱེས་པ་བར་མའི་དགེ་བའི་ངོ་བོ་ཉིད་ཀྱིས་རབ་བྱུང་དང་ལྡན་པས་མི་ཚངས་སྤྱོད་ལ་སོགས་པའི་ལྟུང་བ་ལ་སྦྱོར་བ་ལ་ནི་ཉེས་བྱས་སོ། །
འདི་ལ་ཉེས་བྱས་ལས་ཆེ་བའི་ལྟུང་བ་མི་སྐྱེད་པའི་རྒྱུ་མཚན་ནི་སྡོམ་པ་མེད་པའི་ཕྱིར་རོ། །
ཉེས་བྱས་ཙམ་པོ་བསྐྱེད་པའི་རྒྱུ་མཚན་ནི། བར་མའི་དགེ་བ་ཁྱད་པར་ཅན་དང་ལྡན་ཞིང་དེ་དང་འགལ་བར་བྱས་པའི་ཕྱིར་རོ། །
་་་་་རང་བྱུང་གི་སྡོམ་པ་གཏན་ནས་མ་སྐྱེས་པ་ངོ་བོ་ཉིད་ཀྱི་རབ་ཏུ་བྱུང་བ་རང་རྒྱུད་ལ་ཡོད་པ་དེས་མ་བྱིན་ལེན་གྱི་ལྟུང་བ་ལ་སྦྱོར་བ་ནི་ཆོས་ཅན། ཉེས་བྱས་ཙམ་བསྐྱེད་པའི་ཐ་སྙད་བྱར་རུང་སྟེ། བྱེ་བྲག་མ་བྱིན་ལེན་གྱི་ཉེས་བྱས་ཙམ་བསྐྱེད་པའི་ཕྱིར་རོ། །
སྨྱོ་བས་མ་བྱིན་པར་ལེན་པ་ནི་ལྟུང་མེད་ལ་སྦྱོར་བ་སྟེ། ལྟུང་བ་ལ་སྦྱོར་ཞེས་པས་རྣམ་པར་བཅད་དོ། །
དགག་པ་དང་སྒྲུབ་པའི་དོན་ནི། ཊཱི་ཀ་ལས་མ་སྐྱེས་པ་ནི་སྒྲུབ་པ་ཡིན་ཏེ་དེས་སྡོམ་པ་མ་ཐོབ་པས་མེད་པའི་ཕྱིར་དེ་ལྟུང་བ་ལ་སྦྱོར་ན་ཉེས་བྱས་སུ་འགྱུར་བ་སྒྲུབ་པའི་ཕྱིར་རོ་ཞེས་སོ། །
ཊཱི་ཀ་ལས་སྡོམ་པ་མེད་པ་ལ་ལྟུང་བ་མེད་པ་མ་ཡིན་ནམ་ཞེ་ན། བདེན་མོད་ཀྱི་འོན་ཀྱང་མ་སྐྱེས་པ་ལ་ནི་སྡོམ་པ་ཡང་མ་ཡིན་སྡོམ་མིན་ཡང་མ་ཡིན་པའི་ངོ་བོ་ཉིད་ཀྱི་རབ་ཏུ་བྱུང་བ་ཡོད་པས་དེ་ལ་ཉེས་བྱས་སུ་རྣམ་པར་བཞག་པ་མཛད་དོ། །
ཊཱི་ཀ་ལས་་་་་་ཁྱིམ་པ་རང་གིས་རྟགས་བླངས་པ་ལ་ནི་ངོ་བོ་ཉིད་ཀྱི་རབ་ཏུ་བྱུང་བ་མེད་པས་དེ་ལ་ཉེས་བྱས་སུ་རྣམ་པར་བཞག་པ་མ་མཛད་དེ། བསོད་ནམས་མ་ཡིན་པ་མང་པོ་སྐྱེའོ་ཞེས་བཤད་དོ། །
གཉིས་པ་ནི་རབ་ཏུ་བྱུང་བ་བསྙེན་པར་མ་རྫོགས་པ་རྣམ་པ་གསུམ་ལ་ལྟུང་བ་ཅིར་འགྱུར་སྟོན་ཏེ། བསྙེན་པར་མ་རྫོགས་ཤིང་རབ་ཏུ་བྱུང་བས་ཞེས་གསུངས་སོ། །
འདི་ལ་གཉིས་ལས། དང་པོ་སྤྱིའི་དོན་ལ་བདུན་ལས། དང་པོ་དབྱེ་བ་ལ་གཉིས་ཏེ། དབྱེ་བ་དངོས་དང་། དེ་ལ་སྒྲོ་སྐུར་སྤང་བའོ། །
དང་པོ་ལ་གཉིས་ལས་ཆེ་ལོང་དུ་ཕྱེ་ན་དགེ་ཚུལ་ཕ་མ་ལ་བཅུ་གསུམ་དང་། དགེ་སློབ་མ་ལ་ཉི་ཤུ་རྩ་ལྔ་ཡོད་དོ། །
ཞིབ་མོར་ཕྱེ་ན་དགེ་ཚུལ་ཕ་མ་ལ་བཤགས་བྱ་སུམ་ཅུ་རྩ་བདུན་ཏེ། སྲོག་གཅོད་པའི་ལྟུང་བ་བཞི་སྟེ། མི་གསོད་འདེབས་སྤྱོད་དུད་འགྲོ་གསོད། །
རྐུ་དང་མི་ཚངས་སྤྱོད་བྱེད་དང་།་་་་་རྫུན་བཅུ་བདུན་ཡོད་དེ། །
རྫུན་དང་གཞི་མེད་བག་ཙམ་དང་། །

དབྱེན་དང་རྗེས་ཕྱོགས་ཁྱིམ་སུན་འབྱིན།་་་་་དགེ་འདུན་ལ་སྐུར་བ་འདེབས་པ། །
ཤེས་བཞིན་བཤེས་ངོར་འཕྱ་དང་ཟས། །
ལྷག་མ་གཞི་མེད་བསླབ་པ་སྤོང་། །
འབྲས་ཆན་ཚོད་མ་ཕན་ཚུན་འགེབས། །
ཙུག་ཙུག་ལ་སོགས་བཞི་ལ་ཡང་། །
འདུ་ཤེས་བསྒྱུར་བ་དང་མ་བསྒྱུར་བའི་ཆ་གཉིས་ཡོད་པ་ལས་་་་་་འདུ་ཤེས་བསྒྱུར་བའི་ཆ་ནས་་་་་་རྫུན་རྣམ་པ་བཞི། །
ཆང་འཐུང་གར་གླུ་རོལ་མོ་བྱེད། །
རྒྱན་འདོམས་ཁ་དོག་དྲི་བྱུག་དང་། །
མལ་ཆེ་མཐོ་དང་དུས་མིན་ཟས། །
རིན་ཆེན་རེག་དང་བར་མ་གསུམ། །
དགེ་སློབ་མ་ལ་བཅུ་གཉིས་བསྣན། །
ཞེས་གཟུང་ངོ་། །
གཉིས་པ་སྒྲོ་སྐུར་སྤང་བ་ལ་གཉིས་ཏེ། སྒྲོ་འདོགས་སྤང་བ་དང་སྐུར་འདེབས་སྤང་བའོ། །
དང་པོ་ནི་ཁ་ཅིག་ན་རེ་དགེ་ཚུལ་གྱིས་ཁང་པ་བརྩིགས་ན་བཤགས་བྱའི་ཉེས་བྱས་སུ་འགྱུར་ཏེ། ཊཱི་ཀ་ལས་ཁང་པ་དང་ཁང་ཆེན་བརྩིག་པ་ཡང་འདོད་པའི་གཞི་ལས་བྱུང་བ་ཡིན་ཏེ། གཙུག་ལག་ཁང་དང་རབ་བྱུང་གང་ཟག་གི་གནས་ཁང་བརྩིག་ན་བསྡམ་བྱར་འགྱུར་ཡང་། དགེ་ཚུལ་གྱིས་ཁྱིམ་པའི་དོན་དུ་ཡང་་་་་་འདི་ལྟར་ཁྱིམ་བྱེད་ན་ཁྱིམ་ནས་རབ་ཏུ་བྱུང་བས་ཡང་དག་པར་བླངས་པ་ལས་འདས་པ་ཉིད་ཡིན་པས། དེ་ལ་ནི་བཤགས་པར་བྱ་བའི་ཉེས་བྱས་སུ་འགྱུར་ཞེས་གསུངས་པས་ཤེས་སོ་ཞེས་ཟེར་རོ། །
དེ་དགག་པ་ནི་འོད་ལྡན་ལས་འདོད་པའི་གཞི་ལས་བྱུང་བ་ནི། ཁང་པ་དང་ལྷ་ཁང་དུ་གཏོགས་པ་དག་སྟེ། དེ་ནི་རབ་ཏུ་བྱུང་བའི་ཕྱོགས་དང་མཐུན་པ་ཉིད་ཀྱང་ཡིན་ནོ་ཞེས་གསུངས་པ་དང་འགལ་ལོ། །
རིགས་པས་ཀྱང་ཉེས་པ་དེ་ཁྱིམ་པའི་རྟགས་སྤང་བ་ཉམས་པའི་ཆ་ནས་ཡིན་དགོས་ལ། འདི་ནི་ཁྱིམ་པའི་རྟགས་ངོ་བོའི་སྒོ་ནས་མ་རྫོགས་པའི་ཕྱིར་དབྱིབས་མི་རུང་བ་ཟླུམ་པོ་ལ་ལོངས་སྤྱོད་ཀྱང་བསྡམ་བྱ་ལས་མི་སྐྱེད་པ་བཞིན་ནོ། །
ཊཱི་ཀ་ལས་བཤགས་བྱའི་ཉེས་བྱས་སུ་བཤད་པ་དེ་ནི་ཁང་པ་བརྩིག་པ་ལ་བརྟེན་ནས་དུད་འགྲོ་འདེབས་སྤྱོད་ཀྱི་ཉེས་པ་བྱུང་བ་ལ་དགོངས་སོ་ཞེས་གསུང་ངོ་། །
གཉིས་པ་སྐུར་འདེབས་སྤང་བ་ནི། ཁ་ཅིག་་་་་་མྱང་མཚམས་པ་ན་རེ་དུད་འགྲོ་འདེབས་སྤྱོད་གཉིས་ཀ་བཤགས་བྱ་མ་ཡིན་གྱི་བསྡམ་བྱ་ཡིན་ཏེ། སྲོག་གཅོད་པ་དངོས་ཀྱི་ལྟུང་བ་མི་སྐྱེད་དེ། བསད་སེམས་མེད་པར་མ་ལྟོས་པའི་བསམ་པས་བསྐྱེད་པའི་ཕྱིར་རོ། །
དེ་ཡང་ལུང་རྣམ་འབྱེད་དང་མདོ་རྩ་བ་ལས་བསད་སེམས་དགོས་པར་མ་གསུངས་ཤིང་། འདུན་པའི་བྱུང་བ་ལས་ཀྱང་མ་ལྟོས་པས་་་་་་སྲོག་ཆགས་དང་བཅས་པའི་ཆུ་ལ་ལོངས་སྤྱོད་པ་ལ་བཅས་པའི་ཕྱིར་ཏེ། ནགས་མེས་བཏང་བ་བསྡམ་བྱ་ཡིན་ལ། དེ་དང་འདི་གཉིས་བསྡམ་བྱ་རྒྱུ་མཚན་མཚུངས་སོ་ཞེས་ཟེར་རོ། །
དེ་ནི་མི་རིགས་ཏེ། འོད་ལྡན་ལས་སྲོག་ཆགས་རེ་རེའི་ལྟུང་བ་ལྕི་བ་བྱུང་ཞེས་སྐབས་འདིའི་ལྟུང་བ་རྣམ་གཞག་བསྐྱེད་པར་གསུངས་པས། བསད་སེམས་ཡན་ལག་ཏུ་དགོས་པར་གྲུབ་ལ། ལྕི་བ་ཞེས་པས་ཕྱོགས་མཐུན་མིན་པར་གྲུབ་བོ། །
སློབ་དཔོན་དཔའ་བོའི་ཚིག་གི་བརྗེད་བྱང་ལས་འདིར་གསོད་པའི་ཕམ་པར་འགྱུར་བ་བཞིན་དུ་རིག་པར་བྱའོ་ཞེས་པ་དང་། ལུང་་་་་་མི་གསོད་པའི་ཕམ་པ་ལ་བསད་སེམས་དགོས་པར་གསུངས་ནས་སྲོག་ཆགས་དང་བཅས་པའི་ཆུ་ལ་འདེབས་པ་དང་ཞུ་བ་ལས་ཀྱང་མི་གསོད་པའི་སྐབས་སུ་བསྟན་པ་བཞིན་རྒྱས་པར་བརྗོད་པར་བྱའོ་ཞེས་གསུངས་པ་དེ་རྣམས་དང་འགལ་ལོ། །
ལུང་རྣམ་འབྱེད་དང་མདོ་རྩ་བ་ལས་བསད་སེམས་དགོས་པར་མ་གསུངས་པ་ནི་་་་་་སྲོག་གཅོད་པའི་ལྟུང་བ་བཞིའི་དང་པོ་དང་ཐ་མ་ལ་་་་་་བསད་སེམས་དགོས་པར་གསུངས་པས་བར་པ་གཉིས་ལ་མ་གསུངས་ཀྱང་གོ་བའི་དབང་དུ་བྱས་ཏེ། འཚོ་བའི་བར་དུ་བཅང་བའི་སྨན་གྱི་མཚན་ཉིད་་་་་་འོད་ལྡན་ལས་རྩ་བའི་སྨན་གྱི་དོན་དུ་གསལ་ཞིང་ཁ་ཟས་ཀྱི་དོན་དུ་ནི་མ་ཡིན་པའོ། །

སྡོང་བུའི་སྨན་དང་ལོ་མའི་སྨན་དང་ཞེས་བྱ་བ་ནས། འབྲས་བུའི་སྨན་གྱི་དོན་དུ་གསལ་ཞིང་ཁ་ཟས་ཀྱི་དོན་དུ་མ་ཡིན་པའོ་ཞེས་བཤད་པ་བཞིན་ནོ། །
འདུན་པའི་བྱུང་བ་ལས་བཤད་པ་དེ་ནི་བསད་སེམས་ཡིན་ཏེ། སྲོག་ལ་གནོད་པ་བྱེད་པའི་བསམ་པས་ངེས་པར་འཆི་བའི་ཐབས་ཤོམ་པར་འདོད་པ་ཡོད་པའི་ཕྱིར་རོ། །
ཡང་ཁ་ཅིག་ན་རེ་སྐུར་འདེབས་ལྔ་ནི་བཤགས་བྱར་འགྱུར་བ་མ་ཡིན་ཏེ། ཊཱི་ཀ་ལས་སྐུར་བ་འདེབས་པ་དང་ཚིག་རྩུབ་པོ་སྨྲ་བ་ལ་སོགས་པ་ཡང་གནོད་པའི་གཞི་ལས་བྱུང་བ་ཡིན་ཏེ། དེ་ནི་ཕྱོགས་དང་མཐུན་པ་ཡིན་པས་དེ་ལ་ནི་བསྡམ་པར་བྱ་བའི་ཉེས་བྱས་སུ་འགྱུར་རོ། །
ཞེས་བཤད་ཅིང་། སྐུར་འདེབས་རྫུན་མ་ཡིན་པའི་ཕྱིར་རོ། །
དེ་གང་གིས་འགྲུབ་ན་རྣམ་འབྱེད་འགྲེལ་ལས་སྐུར་བ་གདབ་པའི་བསམ་པས་སྐུར་པ་འདེབས་པ་ལ་ཁ་ན་མ་ཐོ་བ་འདིར་འགྱུར་རོ། །
ཉན་པ་པོ་བསླུ་བའི་བསམ་པས་རྫུན་སྨྲ་བ་ནི་རྫུན་དུ་སྨྲ་བའི་ལྟུང་བྱེད་ཡིན་ཏེ། དེ་གཉིས་ཀྱི་བྱེ་བྲག་ནི་དེ་ཡིན་ནོ་ཞེས་དེ་གཉིས་ཀྱི་ནང་་་་་་ཕན་ཚུན་གྱི་ཁྱད་པར་བཤད་པས་གྲུབ་བོ་ཞེས་ཟེར་རོ། །
དེ་ནི་མ་ཡིན་ཏེ། ལུང་རྣམ་འབྱེད་ལས་རྫུན་ནི་རྣམ་པ་ལྔ་སྟེ། ལྟུང་བ་སྡེ་ལྔས་སྐུར་བ་འདེབས་པའོ་ཞེས་གསུངས་པ་དང་། འདི་ཉིད་ལས་རྫུན་དུ་སྨྲ་བས་སོ། །
གཞན་ལ་གནས་པའི་ཚིག་གིས་རྫུན་ནའོ་ཞེས་་་་་་སྐུར་འདེབས་རྫུན་ཡིན་པར་གསུངས་པ་དང་འགལ་ལོ། །
རྣམ་འབྱེད་འགྲེལ་ལས་བཤད་པ་དེ་ཡང་རྫུན་གྱི་ནང་ཁྱད་བཤད་པ་ཡིན་ལ། ཊཱི་ཀ་ལས་སྐུར་འདེབས་བསྡམ་བྱར་བཤད་པ་དེ་ཡང་བདེན་པས་སྐུར་བ་བཏབ་པ་ལ་དགོངས་པ་ཡིན་ཏེ། དེ་ལ་ཉམས་འདུན་ཙམ་་་་་་ཡང་མེད་པའི་ཕྱིར་རོ། །
བདེན་པར་སྨྲས་པ་ལ་སྐུར་བ་བཏབ་པའི་ཐ་སྙད་མེད་དོ་ཞེ་ན་མ་ཡིན་ཏེ། བམ་པོ་ལྔ་བཅུ་པ་ལས་སྐུར་པ་མི་གདབ་ཅེས་བྱ་བ་ནི་གཞན་ལ་ཡང་དག་པ་དང་ཡང་དག་པ་མ་ཡིན་པ་གང་ཡང་རུང་བས་སྐུར་པ་མི་གདབ་ཅེས་བཤད་པས་སོ། །
བསྟན་བཅས་ལ་དགོངས་པ་ཅན་མི་རིགས་སོ་ཞེ་ན། འོ་ན་རྩ་བ་བཞིའི་ཉེས་པ་ཡང་བཤགས་བྱ་ཡིན་པར་་་་་་ཐལ་པར་འགྱུར་ཏེ། ཊཱི་ཀ་ལས་མི་ཚངས་པར་སྤྱོད་པ་ནི་དེ་སྤོང་བའི་བསླབ་པའི་གཞི་ཡང་དག་པར་བླངས་པ་ལས་འདས་པ་ཉིད་ཡིན་པས་དེ་ལ་ནི་བཤགས་པར་བྱ་བའི་ཉེས་བྱས་སུ་འགྱུར་རོ་ཞེས་བཤད་པས་སོ། །
འདོད་ན་ཊཱི་ཀ་ལས་ཉམས་སུ་མྱོང་བར་གྱུར་ན་ནི་དེའི་ཚེ་ཕམ་པར་འགྱུར་བ་དང་འདྲ་བའི་ཉེས་བྱས་སུ་འགྱུར་ཏེ་ཞེས་བཤད་པ་དང་འགལ་ལོ། །
ཊཱི་ཀ་ལས་མི་ཚངས་སྤྱོད་ཀྱི་ལྟུང་བ་དེ་བཤགས་བྱའི་ཉེས་བྱས་ཡིན་པར་བཤད་པ་དེ་ནི་སྦྱོར་བའི་གནས་སྐབས་ལ་དགོངས་སོ་ཞེ་ན། སྐུར་འདེབས་བསྡམ་བྱར་བཤད་པ་ཡང་བདེན་པས་སྐུར་པ་བཏབ་པ་ལ་དགོངས་སོ་ཞེས་མཚུངས་སོ། །
ཡང་ཁ་ཅིག་ན་རེ་བར་མ་གསུམ་ལས་འདས་པ་ཡང་བསྡམ་བྱ་ཡིན་ཏེ། འོད་ལྡན་ལས་དེ་ཉམས་ཕྱོགས་མཐུན་ཡོངས་སུ་སྤང་བྱ་སྟེ། ཁྱིམ་པ་འདྲ་བར་ཤམ་ཐབས་མི་བགོ་ཞིང་། ཁ་དོག་གཅིག་པའམ་ཁ་ཚར་ཅན་དཀར་མིན་ཞེས་བཤད་པས། བར་མ་གཞན་གཉིས་ལས་འདས་པ་ལ་ཡང་རྒྱུ་མཚན་མཚུངས་པ་དང་། བྱེ་བྲག་བཤད་མཚོ་ལས། ས་བོན་འཇོམས་དང་བསླབ་པའི་གཞི། །
བཅུ་པོ་དག་ནི་མ་གཏོགས་པ། །
བླངས་པའི་ཕྱོགས་མཐུན་ཤེས་པར་བྱ། །
ཞེས་གསུངས་པས་ཤེས་སོ། །
ཞེས་ཟེར་རོ། །
དེ་ནི་མ་ཡིན་ཏེ། རང་གི་རྣམ་བཤད་ལས། མུ་སྟེགས་ཅན་གྱི་རྟགས་འཆང་བ་ནི་ཇི་ལྟར་ཁྱིམ་པའི་རྟགས་འཆང་བ་བཞིན་དུ་རབ་ཏུ་བྱུང་བའི་རྟགས་ཡང་དག་པར་བླངས་པ་ལས་འདས་པ་ཡིན་པས། དེ་ལ་ནི་བཤགས་པར་བྱ་བའི་ཉེས་བྱས་སུ་འགྱུར་རོ་ཞེས་གསུངས་ལ། ཊཱི་ཀ་དང་བམ་པོ་ལྔ་བཅུ་པ་ལས་ཀྱང་དེ་སྐད་གསུངས་སོ། །

གཞན་ཡང་བར་མ་གསུམ་ལས་འདས་པ་བསྡམ་བྱ་མ་ཡིན་ཏེ། ཡུལ་ཁྱད་པར་ཅན་མཁན་པོ་ལས་གཉེན་པོ་ལུས་ངག་གིས་དངོས་སུ་བླངས་པ་དང་འགལ་བར་བྱས་པའི་ཕྱིར་རོ། །
རབ་ཏུ་བྱུང་བར་བླངས་པ་ལས་འདས་པ་ལ་ཡང་ངོ་ཞེས་གསུངས་པས་བཤགས་བྱའི་ཉེས་བྱས་བསྐྱེད་པར་གྲུབ་བོ། །
སྒྲུབ་བྱེད་གཞིག་པ་ནི་འོད་ལྡན་ལས་བཤད་པ་དེ་ནི་ཁྱིམ་པའི་རྟགས་ངོ་བོའི་སྒོ་ནས་མ་རྫོགས་པ་ལ་བཤད་པ་ཡིན་ལ། བྱེ་བྲག་བཤད་མཚོ་ལས་བཤད་པ་དེ་ནི་འཆང་འབྲལ་ལ་སོགས་པ་གནང་བ་རྣམས་དང་། བསླབ་པའི་གཞི། བཅུ་པོ་དག་ནི་མ་གཏོགས་པ། །
བླངས་པའི་ཕྱོགས་མཐུན་ཤེས་པར་བྱ་ཞེས་པ་དེ་སློབ་དཔོན་ལས་ཐོབ་པའི་སྡོམ་པའི་སྐབས་ཀྱི་དབང་དུ་བྱས་ནས་བསྡམ་བྱར་གསུངས་པ་ཡིན་ནོ། །
མཁན་པོ་ལས་ཐོབ་པའི་བར་མའི་སྐབས་སུ་ནི་དེ་ལྟར་མ་ཡིན་ནོ། །
གཉིས་པ་བསྡུ་བ་ནི། མཁན་པོ་ལ་ཐོབ་པ་ལས་འདས་པ་དང་། སློབ་དཔོན་ལ་ཐོབ་པ་ལས་འདས་པ་གཉིས་སུ་འདུས་སོ། །
ཡང་ན་ཚུལ་ཁྲིམས་ཀྱི་ཡན་ལག་དང་། བག་ཡོད་ཀྱི་ཡན་ལག་དང་། བརྟུལ་ཞུགས་ཀྱི་ཡན་ལག་གི་མི་མཐུན་ཕྱོགས་དང་གསུམ་དུ་འདུས་ཏེ། དེ་ཡང་རྩ་བ་བཞི་དབྱེ་བ་དང་བཅས་པའི་ལྟུང་བ་དང་། མྱོས་འགྱུར་འཐུང་བའི་ལྟུང་བ་དང་། ལྟུང་བ་ལྷག་མ་རྣམས་དང་གོ་རིམ་བཞིན་ནོ། །
དེ་ལྟར་ཡང་མཛོད་ལས་ཚུལ་ཁྲིམས་ཡན་ལག་བག་ཡོད་པའི། །
ཡན་ལག་བརྟུལ་ཞུགས་ཡན་ལག་སྟེ། །
བཞི་གཅིག་དེ་བཞིན་གསུམ་རིམ་བཞིན་ཞེས་བསྙེན་གནས་ལ་གསུངས་པ་དེ་འདིར་ཡང་སྦྱར་རོ། །
གསུམ་པ་མཚན་ཉིད་ལ་གཉིས་ལས། སྐབས་འདིར་བརྗོད་པའི་ལྟུང་བ་ཙམ་གྱི་མཚན་ཉིད་ནི། རབ་བྱུང་བསྙེན་པར་མ་རྫོགས་པས་རང་གི་བསླབ་པའི་གཞི་རྣམ་པར་བཞག་པ་ལས་འདས་པའི་ཁ་ན་མ་ཐོ་བའོ། །
སོ་སོའི་མཚན་ཉིད་ལ་གཉིས་ལས། ཕམ་པ་དང་འདྲ་བའི་ཉེས་བྱས་ཀྱི་མཚན་ཉིད་ནི། རབ་བྱུང་བསྙེན་པར་མ་རྫོགས་པས་རང་གི་བསླབ་པའི་གཞི་རྣམ་པར་བཞག་པ་ལས་འདས་པ་གང་ཞིག་ལྟུང་བ་ངོ་བོའི་ཆ་ནས་ཆང་འཐུང་བའི་ཁ་ན་མ་ཐོ་བ་མན་ཆད་ལ་ལྟོས་ཏེ་ཆད་པ་ལྕིར་རུང་བའོ། །
་་་་་ཕམ་འདྲའི་ཉེས་བྱས་འཆབ་བཅས་བསྙིལ་བ་དང་འཆབ་མེད་བསླབ་པ་སྤྱིན་དགོས་གཉིས་ཀ་ལ་བྱས་པའོ། །
སྐབས་འདིར་བརྗོད་པའི་བཤགས་པར་བྱ་བའི་ཉེས་བྱས་ཀྱི་མཚན་ཉིད་ནི། རབ་བྱུང་བསྙེན་པར་མ་རྫོགས་པས་རང་གི་བསླབ་པའི་གཞི་རྣམ་པར་བཞག་པ་ལས་འདས་པ་གང་ཞིག་ལྟུང་བའི་ངོ་བོའི་ཆ་ནས་ཉེས་བྱས་ཀྱི་བཤགས་པས་ཚུལ་བཞིན་དུ་ཕྱིར་བཅོས་ན་འདག་ཏུ་རུང་བའོ། །
བཞི་པ་གྲངས་ངེས་པ་ནི་འདིར་སྡོམ་པ་དང་འགལ་བའི་ཉེས་པ་བཅུར་གྲངས་ངེས་པ་ནི། གཞི་འགྲེལ་ལས་བསླབ་པའི་གཞི་དེ་དག་ལ་ནི་རེ་རེ་ལ་ཡང་རྣམ་པ་དུ་མ་ཡོད་མོད་ཀྱི་དེ་དག་མང་ཆེས་པས་སྲུང་བར་མི་ནུས་སོ་སྙམ་དུ་སྤ་བཀོང་བར་གྱུར་པ་དག་ལ་བསྟན་པར་བྱ་བའི་ཕྱིར། བསླབ་པའི་གཞི་བཅུ་བསྟན་ཏེ། དཔེར་ན་འཕགས་པ་རྒྱ་གར་གྱི་བུ་ལ་བསླབ་པ་གསུམ་བསྟན་པ་དང་འདྲའོ་ཞེས་བཤད་དོ། །
མཚན་ཉིད་འདྲ་བ་རྣམས་ཕྱོགས་གཅིག་ཏུ་བསྡུས་ཏེ། གཞི་འགྲེལ་ལས་གླུ་གར་དང་རོལ་མོའི་སྒྲ་སྤོང་བ་ནི་བསླབ་པའི་གཞི་གཅིག་སྟེ་རྒོད་བག་གི་རང་བཞིན་ཡིན་པའི་ཕྱིར་རོ། །
ཕྲེང་བ་དང་སྤོས་བྱུག་པ་དང་རྒྱན་དང་ཁ་དོག་འཆང་བ་སྤོང་བ་ནི་བསླབ་པའི་གཞི་གཉིས་པ་སྟེ། རྒྱགས་པ་བསྐྱེད་པའི་ཕྱིར་རོ། །
ཁྲི་སྟན་མཐོན་པོ་དང་ཁྲི་སྟན་ཆེན་པོ་སྤོང་བ་ནི་བསླབ་པའི་གཞི་གསུམ་པ་སྟེ། འདོད་ཞེན་ཆེ་བ་ཡིན་པའི་ཕྱིར་རོ་ཞེས་བཤད་དོ། །
དེ་བཞིན་དུ་སྲོག་གཅོད་པ་བཞི་དང་རྫུན་བཅུ་བདུན་ཡང་རེ་རེར་བཞག་སྟེ། སྲོག་ལ་གནོད་པ་དང་འདུ་ཤེས་བསྒྱུར་བའི་རང་བཞིན་དུ་གཅིག་པའི་ཕྱིར་རོ། །

ལྔ་པ་གོ་རིམ་ངེས་པ་ནི། རྩ་བ་བཞི་ཆད་པ་ལྕི་བས་དང་པོར་བསྟན་ཏོ། །
ཆང་དགག་བྱ་ཆེ་བས་ཡན་ལག་དྲུག་གི་དང་པོར་བསྟན་ལ། ལྔ་པོ་དེ་དག་ནི་ཆང་ལ་ལྟོས་ཏེ་དགག་བྱ་ཆུང་བས་དེའི་འོག་ཏུ་བསྟན་ཏོ། །
བྱེ་བྲག་ཏུ་རྩ་བ་བཞི་ནི་མི་དགེ་བཅུའི་གོ་རིམ་དང་བསྟུན་པའོ། །
དྲུག་པ་སྒྲ་བཤད་པ་ནི། སྤྱིར་ན་ལེགས་པར་མ་བྱས་ཉེས་པར་བྱས་པས་ན་ཉེས་བྱས་ཞེས་བྱ་སྟེ། སྤྱི་མིང་བྱེ་བྲག་ལ་བཏགས་པའོ། །
བྱེ་བྲག་ཏུ་རྩ་བ་བཞིའི་ཉེས་པ་ལ་ཕམ་པ་དང་འདྲ་བའི་ཉེས་བྱས་ཞེས་བྱ་སྟེ། བྱེད་ལས་ཕམ་པ་དང་འདྲ་ལ་སྡེ་ཚན་ཉེས་བྱས་སུ་གཏོགས་པའོ། །
བླངས་པ་ལས་འདས་པ་་་་་་ཕམ་འདྲའི་ཉེས་བྱས་ལས་གཞན་རྣམ་པ་ནི་བཤགས་པར་བྱ་བའི་ཉེས་བྱས་ཞེས་བྱ་སྟེ། བཤགས་པས་འདག་ལ་སྡེ་ཚན་ཉེས་བྱས་སུ་གཏོགས་པས་སོ། །
བདུན་པ་དེ་ལས་འདས་ན་ཅིར་འགྱུར་ནི། རྩ་བ་བཞིའི་བཅས་པ་ལས་འདས་ན་ཕམ་པ་དང་འདྲ་བའི་ཉེས་བྱས་སུ་འགྱུར་ལ། ཡན་ལག་དྲུག་གི་བཅས་པ་དང་བར་མ་གསུམ་ལས་འདས་ན་བཤགས་པར་བྱ་བའི་ཉེས་བྱས་སུ་འགྱུར་རོ། །
དེས་ན་འོད་ལྡན་ལས་དགེ་ཚུལ་གྱི་ལྟུང་བ་ནི་ཐམས་ཅད་དུ་ཉེས་བྱས་ཁོ་ན་ཡིན་ནོ་ཞེས་གསུངས་སོ། །
་་་་་ཚིག་འདི་ཉིད་ཀྱི་ཊཱི་ཀ་ལས་དང་བམ་ལྔར་དེ་དག་ལས་འདས་ཤིང་འབྲལ་བ་ཉེས་བྱས་ཁོ་ནའོ། །
འོ་ན་དགེ་སློང་ལ་ཕམ་ལྷག་ལ་སོགས་པ་བསྐྱེད་ཀྱང་། དགེ་ཚུལ་ལ་ཉེས་བྱས་ལས་ཆེ་བ་མི་བསྐྱེད་པའི་རྒྱུ་མཚན་ནི། ཉེར་སྦས་ཀྱི་ཞལ་ནས་བསྙེན་པར་རྫོགས་པ་དང་བསྙེན་པར་མ་རྫོགས་པ་གཉིས་ཀྱི་བྱེ་བྲག་བསྟན་པའི་ཕྱིར་ཞེས་གསུངས་ལ། ཟླ་བ་ནོར་བུའི་ཞལ་ནས་ཚུལ་ཁྲིམས་ཀྱི་ཐ་མར་གྱུར་པའི་ཕྱིར་རོ་ཞེས་གསུངས་སོ། །
དེ་གཉིས་ཀྱི་དོན་བསྡུ་ན། རབ་ཏུ་བྱུང་བ་རྣམ་གསུམ་ནི། སྤང་བྱ་ཡོད་ཚད་སྤོང་བ་མ་ཡིན་གྱི་ཐེག་ཚད་སྤོང་བ་ཡིན་པས་བསྟན་པ་ལ་ཞུགས་པ་མ་རྫོགས་པའི་ཕྱིར་རོ། །
གཉིས་པ་ཡན་ལག་གི་དོན་ནི། དགེ་སློང་ཕ་མ་གཉིས་ལས་གཞན་བསྙེན་པར་མ་རྫོགས་ཤིང་ཁྱིམ་པ་ལས་གཞན་རབ་ཏུ་བྱུང་བ་རྣམ་གསུམ་གྱིས་ཕྱོགས་མཐུན་ལས་གཞན་ཡང་དག་པར་བླངས་པ་ལས་འདས་པ་ལ་ཡང་ངོ་སྟེ་ཉེས་བྱས་སོ་ཞེས་སྔ་མར་སྦྱར་ཏེ། ཕམ་པ་དང་འདྲ་བའི་ཉེས་བྱས་དང་བཤགས་པར་བྱ་བའི་ཉེས་བྱས་ཅི་རིགས་སུ་བསྐྱེད་དོ། །
མདོ་འདི་ནི་ལུང་ཞུ་བ་ལས་འཆང་འབྲལ་ལ་སོགས་པ་གནང་བ་རྣམས་དང་ཕྱོགས་མཐུན་རྣམས་མ་གཏོགས་པ་ལྟུང་བ་སྡེ་བཞི་པོ་ཐམས་ཅད་ཀྱི་སྐབས་སུ་དགེ་སློང་མ་དང་དགེ་ཚུལ་དང་དགེ་ཚུལ་མ་རྣམས་ལ་ནི་ཉེས་བྱས་སོ་ཞེས་རེ་རེ་ལ་རེ་རེ་གསུངས་པ་འདིར་་་་་་བླངས་པ་ལས་འདས་པ་ཡང་ངོ་ཞེས་ཚིག་གཅིག་ཏུ་བསྡུས་པའོ། །
འོ་ན་དགེ་ཚུལ་གྱི་ལྟུང་བ་ཐམས་ཅད་ཉེས་བྱས་ཡིན་ན། ལུང་འདུལ་བྱེད་ལས་སྡིག་ཅན་གྱི་དགེ་ཚུལ་གསུམ་གྱིས་བུད་མེད་བཟུང་སྟེ་ལམ་ཀུན་ཏུ་མི་ཚངས་པར་སྤྱད་པ་ལས། བཀའ་སྩལ་པ། ཕམ་པར་འགྱུར་རོ་ཞེས་གསུངས་པ་དང་། ལུང་རྣམ་འབྱེད་དུ་ཕམ་པའི་སྐབས་ལས་དགེ་སློང་ལ་ཇི་ལྟ་བ་དེ་བཞིན་དུ་དགེ་ཚུལ་དང་དགེ་ཚུལ་མ་ལ་ཡང་དེ་བཞིན་ནོ་ཞེས་གསུངས་པ་དང་། འོད་ལྡན་ལས་ཀྱང་། དེ་བརླག་འགྱུར་ཞེས་བྱ་བ་ནི་དགེ་ཚུལ་ཕམ་པ་ཡིན་ཏེ། ཏ་ལའི་མགོ་བཅད་པ་དང་འདྲ་བར་ཕྱིས་སྐྱེ་བའི་སྐལ་བ་མེད་པའི་ཕྱིར་རོ་ཞེས་གསུངས་པ་དང་འགལ་ཞེ་ན། བྱེད་ལས་ཕམ་པ་དང་འདྲ་བ་ལ་བརྟེན་ནས་ཕམ་པ་ཞེས་བཏགས་པ་སྟེ། ཊཱི་ཀ་ལས་ཕམ་པར་འགྱུར་བ་དང་འདྲ་བའི་ཉེས་བྱས་སུ་འགྱུར་ཏེ་ཞེས་བཤད་པ་བཞིན་ནོ། །
ཀཱ་རི་ཀ་ལས་་་་་་བྱོལ་སོང་དང་ནི་སེམས་དམྱལ་དང་། །

ཡི་དྭགས་འོན་ཏེ་ལྷ་ཡང་རུང་། །
བསད་ན་ངན་འགྲོར་ལྟུང་བ་ལ། །
སྡིག་པ་སྦོམ་པོ་ཐོབ་པར་འགྱུར་ཞེས་པ་དགེ་ཚུལ་ལ་སྦོམ་པོ་བསྐྱེད་པར་བཤད་པ་ནི་་་་་་ལྟུང་བ་ཉེས་བྱས་ལ་མིང་སྦོམ་པོར་བཏགས་པ་ཡིན་པས་་་་་་དགེ་ཚུལ་གྱི་ལྟུང་བ་ཐམས་ཅད་ཉེས་བྱས་ཡིན་པ་དང་འགལ་བ་མེད་དོ། །
ད་ནི་ཕྱོགས་མཐུན་སྟོན་ཏེ། དེའི་ཕྱོགས་དང་མཐུན་པ་ལ་ནི་ཡིད་ཀྱིའོ་ཞེས་སོ། །
འདིའི་སྤྱི་དོན་ལ་གཉིས་ཏེ། ཕྱོགས་མཐུན་རྟོགས་པར་སླ་བའི་ཡན་ལག་ཏུ་ཉེས་མེད་དང་པོར་བསྟན་པ་དང་། ཕྱོགས་མཐུན་དངོས་བསྟན་པའོ། །
དང་པོ་ལ་གཉིས་ཏེ། ཉེས་པ་མེད་པར་དབྱེ་བ་དང་། རྟེན་གང་ལ་ཉེས་མེད་གང་བཞག་པའོ། །
དང་པོ་ནི་སོ་སོ་ཐར་པར་བསྙེན་པར་རྫོགས་པ་ལ་ལྟུང་བར་བཅས་པ་ལ་ལྟོས་ནས་རབ་བྱུང་བསྙེན་པར་མ་རྫོགས་པ་ལ་ཉེས་པ་མེད་པ་གཞིར་བྱས་ནས་གནང་བ་ཉི་ཤུ་རྩ་གཉིས་ཏེ། བྱེ་བྲག་བཤད་མཚོ་ལས། འཆང་བ་དང་ནི་འབྲལ་བ་དང་། །
དེ་བཞིན་ས་ནི་བརྐོ་བ་དང་། །
གཞན་གྱི་་་་་་རིན་ཆེན་རེག་དང་མེ་ལ་རེག བསམ་པ་་་་་་།བཏང་ནས་་་་་་ཏེ་ཟས་སྤངས་ནས་ཟ་བར་བྱེད་པ་དང་། །
ལྗོན་ཤིང་འཛེགས་དང་ཤིང་གཅོད་དང་། །
བྱིན་ལེན་མ་བྱས་ཟ་བ་དང་། །
རྩྭ་སྔོན་མི་གཙང་འདོར་བ་དང་། །
དེ་བཞིན་གསོག་འཇོག་ཟ་བ་དང་། །
ས་བོན་འཇོམས་དང་བསླབ་པའི་གཞི་ཞེས་གསུངས་ཏེ། འཆང་བ་ལ་གོས་འཆང་བ་དང་ལྷུང་བཟེད་འཆང་བ་གཉིས་སུ་ཕྱེ་བས་གནང་བ་བཅུ་གསུམ་མོ། །
དེ་བཞིན་དུ་ཟླ་འཇོག་དང་དགོན་པའི་འབྲལ་བ་དང་། གསོག་འཇོག་བྱེད་པ་དང་། དགེ་ཚུལ་ནང་ནུབ་ལྷག་པར་ཉལ་བ་དང་། ལས་ཀྱི་གནས་ནས་མི་སྨྲ་བར་འགྲོ་བ་སྟེ། དེ་རྣམས་ལ་གནང་བ་ཕྱེད་དང་བཅོ་བརྒྱད་ཅེས་གསུངས་སོ། །
་་་་་ཕྱེད་དུ་འཇོག་པ་ནི་ནུབ་ལྷག་པར་ཉལ་བའི་ཕྱེད་གནང་བ་སྟེ། དགེ་ཚུལ་གྱིས་ཁྱིམ་པ་ལ་སོགས་པ་དང་ནུབ་ལྷག་པར་ཉལ་བ་ནི་མ་གནང་ལ། དགེ་ཚུལ་གྱིས་དགེ་ཚུལ་གཞན་དང་ནུབ་ལྷག་པར་ཉལ་བ་གནང་བ་ཕྱེད་གནང་བ་ཞེས་བརྗོད་དོ། །
ཟླ་འཇོག་གནང་བ་ནི་འཆང་བ་གནང་བ་དང་རྒྱུ་མཚན་མཚུངས་པའི་ཕྱིར་དང་། སྤྱིར་བཏང་ལ་རབ་བྱུང་རྣམ་གསུམ་གྱི་ཆོས་གོས་ལ་བྱིན་རླབས་མི་དགོས་པའི་ཕྱིར་རོ། །
དགོན་པ་པའི་འབྲལ་བའི་ཉེས་པ་མེད་པ་ཞག་གཅིག་འབྲལ་བའི་ཉེས་པ་མེད་པ་དང་རྒྱུ་མཚན་མཚུངས་པའི་ཕྱིར་དང་། སྔར་བཞིན་ཆོས་གོས་ལ་བྱིན་རླབས་མེད་པའི་ཕྱིར་རོ། །
དགེ་ཚུལ་ཕ་མ་ལ་གསོག་འཇོག་ཏུ་འཇོག་པའི་ཉེས་པ་མི་འབྱུང་བ་ནི། གསོག་འཇོག་གི་རྒྱུ་བྱིན་ལེན་མེད་པའི་ཕྱིར་དང་། གསོག་འཇོག་ཟ་བ་གནང་བའི་ཤུགས་ཀྱིས་གྲུབ་བོ། །
ཞེས་བསླབ་པ་བྱིན་པ་ནང་ཕན་ཚུན་ནུབ་ལྷག་བསྲུང་མི་དགོས་པར་གསུངས་པ་དང་དགེ་ཚུལ་ནང་ཕན་ཚུན་ནུབ་ལྷག་བསྲུང་མི་དགོས་པ་རྒྱུ་མཚན་མཚུངས་པའི་ཕྱིར་རོ། །
ལས་ཀྱི་གནས་ནས་མི་སྨྲ་བར་འགྲོ་བའི་ཉེས་པ་མེད་པ་ནི། གནས་དེ་ནས་སོང་ཡང་དགག་བྱ་མེད་ཅིང་གནས་དེར་འདུག་ན་དགག་བྱ་དང་ལྡན་པའི་ཕྱིར་རོ། །
ཆོས་གོས་ཉི་མ་དང་པོ་ལ་བྱིན་གྱིས་མི་རློབ་པ་དང་། ཆོས་གོས་ཟླ་བ་ཕྱེད་ཕྱེད་ཅིང་བྱིན་གྱིས་མི་རློབ་པ་དང་བསླབ་པ་ལ་བསླབ་པ་བསྙེན་པར་རྫོགས་པར་མི་བྱེད་པ་དང་། རྗེན་པ་འཚོད་པ་དང་བཞིའི་ཉེས་པ་མི་འབྱུང་སྟེ། ཆོས་གོས་བྱིན་གྱིས་མི་རློབ་པ་གཉིས་ནི། སྔར་བཞིན་ཆོས་གོས་ལ་བྱིན་རླབས་མ་གསུངས་པའི་ཕྱིར་དང་། ཆོས་གོས་ཞག་བཅུ་འཆང་བ་གནང་བའི་ཤུགས་ཀྱིས་གྲུབ་བོ། །
གཞན་བསྙེན་རྫོགས་མི་བྱེད་པའི་ཉེས་པ་མི་འབྱུང་པ་ནི། གཞན་ལ་བསྙེན་རྫོགས་སྦྱིན་པའི་ནུས་པ་མེད་པའི་ཕྱིར་རོ། །

རྗེན་པ་འཚོད་པ་ལ་ཉེས་པ་མེད་པར་ཊཱི་ཀ་ལས་རྫས་དེ་བསྙེན་པར་མ་རྫོགས་པས་བསྐོལ་བ་ལ་སོགས་པས་སྦྱར་ཞིང་ཚགས་ཀྱིས་ཀྱང་བཙག་པར་བྱའོ། །
ཞེས་བཤད་པ་དང་། ཚོད་མ་ལ་སོགས་པ་འཚོད་པ་གང་ཡིན་པའི་ཞལ་ཏ་བྱ་བ་སྟེ། འདིར་་་་་་བསྙེན་པར་མ་རྫོགས་པ་གཞན་བྱེད་དུ་གཞུག་པ་ཡིན་གྱི། དགེ་སློང་རང་གིས་མ་ཡིན་ཏེ། དགེ་སློང་གིས་བཙོས་པའི་ཉེས་པར་འགྱུར་བའི་ཕྱིར་རོ་ཞེས་ཀྱང་ཊཱི་ཀ་ལས་བཤད་དེ། འོ་ན་ལུང་ཞུ་བ་ལས་འཆང་བ་གཉིས་དང་འབྲལ་བ་གཉིས་དང་ཟླ་འཇོག་དང་གསོག་འཇོག་བྱེད་པ་དང་སྤང་ཟ་དང་བདུན་ལ་དགེ་སློབ་མ་དང་དགེ་ཚུལ་དང་དགེ་ཚུལ་མ་རྣམས་ལ་ཉེས་བྱས་སོ་ཞེས་བཤད་པ་དང་འགལ་ལོ་ཞེ་ན། དེ་ནི་ལུང་ཡི་གེ་ནོར་བ་སྟེ། གང་དང་གང་ལུང་དང་བསྟུན་དགོས་་་་་་ལུང་ཞུ་བ་ཉུང་ཤོས་ལས་འཆང་བ་ལ་སོགས་པ་ཉེས་མེད་དུ་བཤད་པ་དང་བྱེ་བྲག་བཤད་མཚོ་ལ་སོགས་པ་བསྟན་བཅོས་་་་་་འོད་ལྡན་ལ་སོགས་པ་རྣམས་ལས་ཉེས་མེད་དུ་བཤད་པའི་གཞུང་གཙོ་བོར་བྱའོ། །
གཉིས་པ་རྟེན་གང་ལ་ཉེས་མེད་གང་བཞག་པ་ནི། དགེ་ཚུལ་ཕ་ལ་གནང་བ་བཅོ་བརྒྱད་པོ་བཞག་ལ། དགེ་ཚུལ་མ་ལ་དགོན་པ་པའི་འབྲལ་བའི་ཉེས་པ་མེད་ཀྱང་གནང་བའི་ཐ་སྙད་མི་འཐོབ་སྟེ་དགེ་སློང་མ་ལ་དགོན་པ་པའི་འབྲལ་ལྟུང་མེད་པའི་ཕྱིར་རོ། །
དེ་ལྟར་ན་བཅུ་བདུན་གྱི་སྟེང་དུ་འོག་མ་བཞི་སྟེ་ཉེར་གཅིག དགེ་སློབ་མ་ལ་ནི་གནང་བ་བཅོ་ལྔ་ཡོད་དོ། །
གནང་བ་ཉེར་གཅིག་པོ་དེ་དག་ལས་གསོག་འཇོག་བྱེད་པ་ནི་བསྡམ་བྱར་འགྱུར་ལ། རྗེས་སུ་མཐུན་པའི་ཆོས་དྲུག་གི་འདོམས་ཀྱི་སྤུ་འབྲེག་པ་མ་གཏོགས་པ་ལྔ་ནི་བཤགས་བྱའི་ཉེས་བྱས་སུ་འགྱུར་རོ། །
དེ་ལྟར་ན་དྲུག་པོ་དེ་བཀོལ་བའི་ལྷག་མ་བཅོ་ལྔའོ། །
གཉིས་པ་ཕྱོགས་མཐུན་དངོས་བསྟན་པ་ལ་ལྔ་ལས། དང་པོ་དབྱེ་བ་ནི། གཞིའི་སྒོ་ནས་ཕྱེ་ན་བཅུ་སྟེ། བྱེ་བྲག་བཤད་མཚོ་ལས་གསུངས་པ་འོད་ལྡན་དུ་དྲངས་པ་ལས། བླངས་པ་ལས་བརྟེན་རྟགས་དང་ནི། །
སློང་སྤྱད་ཉེར་སྤྱད་རྒོད་པ་དང་། །
འདོད་དང་གནོད་དང་འགྲོགས་པ་དང་། །
མ་གུས་མི་སྦྱོང་གཞི་ལས་བྱུང་། །
ཞེས་གསུངས་ཏེ་གོ་བར་ཟད་དོ། །
་་་་་རྟགས་ནི་མུ་སྟེགས་ཀྱི་རྟགས་འཆང་བ་དང་། སྣོད་སྤྱད་རུང་བ་མིན་པ་འཆང་བ་ལ་སོགས་པ་ནི་རབ་ཏུ་བྱུང་བའི་རྟགས་ཉམས་པའི་ཕྱོགས་དང་མཐུན་པའོ། །
སློང་བ་ནི་གོས་སློང་བ་ལ་སོགས་པའོ། །
ཉེར་སྤྱད་ནི་ཁབ་རལ་ལ་སོགས་པ་བྱེད་དུ་འཇུག་པའོ། །
དེ་གཉིས་ནི་གསེར་དངུལ་སློང་བའི་ཕྱོགས་དང་མཐུན་པའོ། །
དགོད་པ་ནི་རྒྱུག་པ་དང་འཆོང་བ་དང་། ཆུ་ལ་རྩེ་བ་ལ་སོགས་པ་སྟེ། གར་སོགས་ཕྲེང་སོགས་མལ་ཆེ་མཐོའི་ཕྱོགས་དང་མཐུན་པའོ། །
འདོད་པ་ནི་འབྱིན་པ་ལ་སོགས་པ་དང་ཁང་པ་ཁང་ཆེན་ལ་སོགས་པ་སྟེ། མི་ཚངས་སྤྱོད་ཀྱི་དང་རབ་ཏུ་བྱུང་བའི་རྟགས་ཉམས་པའི་ཕྱོགས་མཐུན་ཡང་ཡིན་ནོ། །
གནོད་པ་ནི་བརྡེག་གཟས་ལ་སོགས་པ་སྟེ། སྲོག་གཅོད་པའི་ཕྱོགས་དང་མཐུན་པའོ། །
འགྲོགས་པ་ནི་བུད་མེད་དང་ལྷན་ཅིག་ཉལ་བ་དང་ལམ་དུ་འགྲོ་བ་ལ་སོགས་པ་སྟེ། མི་ཚངས་སྤྱོད་ཀྱི་ཕྱོགས་དང་མཐུན་པའོ། །
ཡང་གནོད་པའི་གཞི་ལ་བྱུང་བ་ནི་དབྱེན་བྱེད་པ་ལ་སོགས་པ་དང་། འགྲོགས་པ་ནི་གཞི་ལས་འབྱུང་བ་གནས་ནས་ཕྱུང་བ་དང་འགྲོགས་པ་སྟེ། སྡོམ་པ་མཐའ་དག་ཉམས་པའི་ཕྱོགས་དང་མཐུན་པའོ། །
མ་གུས་པའི་ནི་གང་ཟག་གཞན་ལ་མ་གུས་པ་སྟེ། མཁན་པོ་ལ་མ་གུས་པའི་ཕྱོགས་དང་མཐུན་པའོ། །
མི་སྦྱོང་བ་ནི་གསོ་སྦྱོང་དགག་དབྱེ་མི་བྱེད་པ་དང་གནས་ལ་མི་བརྟེན་པ་སྟེ། སྡོམ་པ་མཐའ་དག་ཉམས་པའི་ཕྱོགས་མཐུན་ནོ། །

གཉིས་པ་བསྡུ་བ་ནི། སྡོམ་པ་ཉམས་པའི་ཕྱོགས་མཐུན་དང་། བར་མ་ཉམས་པའི་ཕྱོགས་མཐུན་གཉིས་སུ་འདུས་ལ། སོ་སོར་ཉམས་པའི་ཕྱོགས་མཐུན་དང་། མཐའ་དག་ཉམས་པའི་ཕྱོགས་མཐུན་གཉིས་སུ་ཡང་འདུས་སོ། །
གསུམ་པ་མཚན་ཉིད་ལ། ཕྱོགས་མཐུན་ལས་འདས་པའི་ཉེས་བྱས་ཀྱི་མཚན་ཉིད་ནི་ཉེས་པ་གང་ཞིག་གཉེན་པོ་ལུས་ངག་གིས་དངོས་སུ་མ་བླངས་པའོ། །
བཞི་པ་གང་གི་ཕྱོགས་མཐུན་གང་ཡིན་པ་དེ་ནི། འདོད་པའི་གཞི་ལས་བྱུང་བ་ནི་མི་ཚངས་སྤྱོད་ཀྱི་ཕྱོགས་མཐུན་ཡིན་ལ། གནོད་པའི་གཞི་ལས་བྱུང་བ་ནི་སྲོག་གཅོད་པའི་ཕྱོགས་མཐུན་ཡིན་པ་ལྟ་བུའོ། །
ལྔ་པ་དེ་ལས་འདས་ན་ཅིར་འགྱུར་ནི། ཡིད་ཀྱི་བསྡམ་བྱར་འགྱུར་རོ། །
འདི་ལ་བཤགས་དགོས་ཡན་ཆད་ཀྱི་ལྟུང་བ་མི་བསྐྱེད་པའི་རྒྱུ་མཚན་ནི། དེ་དག་སྤོང་བར་ལུས་ངག་གིས་དངོས་སུ་ཁས་མ་བླངས་པའི་ཕྱིར་རོ། །
་་་་་དེ་དག་སྤོང་བའི་སྡོམ་པ་མ་བླངས་པའི་ཕྱིར་དེ་དག་སྤོང་བའི་བར་མའི་དགེ་བ་ཡང་མ་བླངས་པའི་ཕྱིར། འོན་ཀྱང་། ཉེས་པ་གཏན་མེད་དུ་ཡང་མི་འགྱུར་ཏེ། འོད་ལྡན་ལས་བླངས་པ་ལས་འདས་པ་དང་ཤན་འདྲ་བའི་ཕྱིར་ཞེས་བཤད་དོ། །
ཡན་ལག་གི་དོན་ནི། དངོས་སུ་བླངས་པ་དེའི་ཕྱོགས་དང་མཐུན་པ་ལས་འདས་ཤིང་འགལ་བར་བྱས་པ་ལ་ནི་ཡིད་ཀྱི་བསྡམ་པར་བྱ་བའི་ཉེས་བྱས་སུ་འགྱུར་བའོ། །
འདི་ནི་ལུང་ཞུ་བ་ལས་ལྟུང་བ་སྡེ་བཞིའི་ནང་ནས་་་་་་འབྱིན་རེག་ལ་སོགས་པ་ཕྱོགས་མཐུན་ཀུན་གྱི་སྐབས་སུ་དགེ་སློབ་མ་དང་དགེ་ཚུལ་དང་དགེ་ཚུལ་མ་རྣམས་ལ་ཉེས་བྱས་སོ་ཞེས་གསུངས་པ་རྣམས་འདིར་ཚིག་གཅིག་ཏུ་བསྡུས་པའོ། །
ལུང་ལས་ཉེས་བྱས་སོ་ཞེས་སྤྱིར་གསུངས་ཀྱང་། ཡིད་ཀྱིའོ་ཞེས་ཁྱད་པར་གྱི་སྒྲ་སྨོས་པ་ནི་ལུང་གི་དགོངས་པ་བཀྲལ་བའོ། །
་་་་་འདི་ནི་བྱེ་བྲག་བཤད་མཚོ་ལས་ལུང་གི་དགོངས་པ་བཀྲལ་བའི་རྗེས་སུ་འབྲང་བར་ཐེ་ཚོམ་མེད་དོ། །
ཕྱོགས་མཐུན་ལས་འདས་པ་སྟེ་དགེ་ཚུལ་གྱིས་སྨྱན་བྱེད་པའི་ཁ་ན་མ་ཐོ་བ་ཆོས་ཅན། ངོ་བོ་བཤགས་བྱའི་ཉེས་བྱས་མ་ཡིན་ཏེ། ངོ་བོ་ཉིད་ཀྱི་བསྡམ་བྱ་འབའ་ཞིག་ཡིན་པའི་ཕྱིར་རོ། །
འདི་ནི་ཊཱི་ཀ་ལས་བསྡམ་པར་བྱ་བའི་ཉེས་བྱས་ཡིན་གྱི། བཤགས་པར་བྱ་བའི་ཉེས་བྱས་ནི་མ་ཡིན་ནོ་ཞེས་སོ། །
གཉིས་པ་བསླབ་པ་བྱིན་པ་ལ་ལྟུང་བ་སྡེ་ལྔ་འབྱུང་རུང་དུ་བསྟན་པ་ནི། བསླབ་པ་བྱིན་པ་ནི་འདྲ་བ་ཉིད་དོ་ཞེས་པ་འདིའི་སྤྱི་དོན་ལ་གཉིས་ཏེ། བསླབ་པ་བྱིན་པའི་རང་བཞིན་དང་། འདྲ་བའི་དོན་ཏོ། །
དང་པོ་ནི་་་་་་གང་འདྲ་བ་བསླབ་བྱིན་མདོ་སྡེ་པ་ལྟར་ན་འདི་ལ་ཕམ་པ་མ་བྱུང་ཡང་སྦོམ་པོ་ལྕི་བ་དག་པར་བྱ་བའི་དོན་དུ་བསླབ་པ་བྱིན་པ་ཡིན་ནོ། །
སྔ་རབས་པ་ནི་འདི་ལ་ཕམ་པས་སྡོམ་པ་གཏོང་བས་གཞི་ནས་སྡོམ་པ་བླངས་ཏེ་སྔར་གྱི་སྡོམ་པ་གཏོང་བྱེད་ཀྱི་ཕམ་པ་དག་པར་བྱ་བའི་དོན་དུ་བསླབ་པ་བྱིན་པ་ཡིན་ནོ། །
བྱེ་བྲག་སྨྲ་བ་ལྟར་ན་འདི་ལ་ཕམ་པ་བྱུང་ཡང་ཕམ་པས་སྡོམ་པ་མི་གཏོང་ཞིང་སྡོམ་པ་ཉམས་པར་བྱས་པས། སྡོམ་པ་ཉམས་བྱེད་ཀྱི་ཕམ་པ་དག་པར་བྱ་བའི་དོན་དུ་བསླབ་པ་བྱིན་པ་སྟེ། ས་གཞན་ན་གནས་པའི་སྤྱོད་པ་བར་མས་བསྡུས་པའི་དགེ་བ་གསོལ་བཞིའི་ལས་ཀྱིས་ཇི་སྲིད་འཚོའི་བར་དུ་བྱིན་པའོ། །
གཉིས་པ་འདྲ་བའི་དོན་ལ་བཞི་ལས། དང་པོ་གང་འདྲ་ན་བསླབ་པ་བྱིན་པའི་དགེ་སློང་ཕ་མའོ། །
གཉིས་པ་གང་དང་འདྲ་ན་་་་་་ཕམ་པས་མ་གོས་པའི་རྣམ་པར་དག་པའི་དགེ་སློང་ཕ་མ་དང་ངོ་། །
གསུམ་པ་གང་ལ་འདྲ་ན་ལྟུང་བ་སྡེ་ལྔ་བསྐྱེད་པའི་རྟེན་ལའོ། །
བཞི་པ་ཇི་ལྟར་འདྲ་ན་སྤྱིར་བཏང་དང་དམིགས་བསལ་ལོ། །

དང་པོ་ནི་དཔེར་ན་དགེ་སློང་རྣམ་དག་གིས་ལྟུང་བ་སྡེ་ལྔའི་ཉེས་སྤྱོད་ལ་ཞུགས་ན་ལྟུང་བ་སྡེ་ལྔ་རྫོགས་པར་བསྐྱེད་པ་བཞིན་དུ་བསླབ་པ་བྱིན་པས་ཉེས་སྤྱོད་ལ་ཞུགས་ན་ཡང་ལྟུང་བ་སྡེ་ལྔ་རྫོགས་པར་བསྐྱེད་པའོ། །
གཉིས་པ་དམིགས་བསལ་ནི་དགྲ་བཅོམ་བདེན་སྨྲ་དང་འདུན་པ་ཕྱིར་བསྒྱུར་དང་ལས་ཀྱི་གནས་ནས་མི་སྨྲ་བར་འགྲོ་བ་དང་གསུམ་ལ་ནི་མི་འདྲ་སྟེ་དགྲ་བཅོམ་ཐོབ་པ་ན་བསླབ་པ་བྱིན་པ་ལས་གྲོལ་བས། བསླབ་པ་བྱིན་པ་ལ་དགྲ་བཅོམ་ཐོབ་པ་བདེན་སྨྲའི་ལྟུང་བྱེད་བསྐྱེད་པ་མི་སྲིད་ལ། བསླབ་པ་བྱིན་པ་ལས་ཀྱི་ཁ་སྐོང་བར་མི་འོས་པའི་ཕྱིར་ལྟུང་བྱེད་ཕྱི་མ་གཉིས་ཀྱང་མི་སྐྱེད་དོ། །
སྔ་མ་་་་་་ཤ་མི་ལ་སོགས་པ་རྣམས་ན་རེ་བསླབ་པ་བྱིན་པ་ལ་དགེ་འདུན་གྱི་དབྱེན་བྱེད་པའི་ལྷག་མ་མི་སྐྱེད་དེ། ལས་ཀྱི་ཁ་སྐོང་བར་མི་འོས་པའི་ཕྱིར་རོ་ཞེས་ཟེར་རོ། །
འོན་ཀྱང་དགེ་འདུན་གྱི་དབྱེན་འཆགས་པ་དང་འདིའི་སྡིག་པ་མཚམས་མེད་འབྱུང་བ་ལ། འབྱེད་པ་པོ་ལས་ཀྱི་ཁ་སྐོང་བར་འོས་པ་ཡན་ལག་ཏུ་དགོས་པར་གསུངས་ཀྱང་དབྱེན་བྱེད་པའི་ལྷག་མ་བསྐྱེད་པ་ལ་འབྱེད་པ་པོ་ལས་ཀྱི་ཁ་སྐོང་བར་འོས་པ་དགོས་པར་ལུང་དང་བསྟན་བཅོས་ལས་མ་གསུངས་པས་སྒྲུབ་བྱེད་མེད་ལ། ལུང་ཞུ་བའི་དབྱེན་བྱེད་པའི་ལྷག་མ་ལ་སོགས་པ་ལྷག་མ་བསྒོ་འགྱུར་བཞིའི་སྐབས་ལས་དགེ་སློང་ལ་ཇི་ལྟ་བ་བཞིན་དུ་བསླབ་པ་བྱིན་པ་དང་དགེ་སློང་མ་རྣམས་ལ་ཡང་དགེ་འདུན་ལྷག་མར་འགྱུར་རོ་ཞེས་གསུངས་་་་་་ཞུ་ཆུང་དང་བསྟུན་དགོས་ལ། ལུང་དེ་ནི་ཞུ་བའི་འགྲེལ་པ་ལས་ཀྱང་བཤད་དོ། །
ཡན་ལག་གི་དོན་ནི། འཆབ་མེད་ཀྱི་ཕམ་པ་དག་པར་བྱ་བའི་དོན་དུ་ས་གཞན་ན་གནས་པའི་སྤྱོད་པ་ལ་བསླབ་པ་གསོལ་བཞིའི་ལས་ཀྱིས་བྱིན་པ་སྟེ། དེ་ལྟ་བུའི་བསླབ་པ་བྱིན་པ་ནི་རྟེན་རྣམ་དག་ངེས་གཟུང་དུ་མི་དགོས་པའི་ལྟུང་བ་བསྐྱེད་པའི་རྟེན་ལ་དགེ་སློང་རྣམ་དག་དང་འདྲ་བ་ཉིད་་་་་་མ་བྱིན་ལེན་གྱི་ཕམ་པའི་ཡན་ལག་གཞན་ཐམས་ཅད་ཚང་བའི་དབང་དུ་བྱས་ཏེ། མ་བྱིན་པ་ལེན་པ་པོ་དགེ་སློང་བསླབ་པ་བྱིན་པ་རང་མཚན་པ་ནི་ཆོས་ཅན། མ་བྱིན་ལེན་གྱི་ཕམ་པ་འབྱུང་དུ་རུང་སྟེ། མ་བྱིན་ལེན་གྱི་ཕམ་པའི་རྒྱུ་ཚོགས་ཚང་བའི་ཕྱིར་རོ། །
དམིགས་བསལ་གསུམ་པ་མ་གཏོགས་པ་ལྟུང་བ་སྡེ་ལྔ་པོ་ཐམས་ཅད་བསླབ་པ་བྱིན་པ་ལ་བསྐྱེད་པར་གཞུང་འདིས་བསྟན་པའོ། །
དོ། །
འདི་ནི་ལུང་ཞུ་བ་ལས་ཇི་ལྟར་དགེ་སློང་ལ་མཐར་འགྱུར་བ་དེ་བཞིན་དུ་བསླབ་པ་བྱིན་པ་ལ་ཡང་མཐར་འགྱུར་རོ། །
ཞེས་ལྟུང་བ་སྡེ་བཞི་པོ་རྣམས་རེ་རེ་ལ་རེ་རེ་གསུངས་པ་ཚིག་གཅིག་ཏུ་བསྡུས་པའོ། །
འོ་ན་སྐབས་འདིར་འགྲེལ་པ་ལས་ཇི་ལྟར་དགེ་སློང་གིས་དགེ་སློང་ལ་བརྡེག་པ་དང་གཟས་པ་དང་འགྱོད་པ་བསྐྱེད་པ་དང་བསྐྲད་པ་ལ་སོགས་པ་བྱེད་པ་ལ་ལྟུང་བྱེད་དུ་འགྱུར་བ་དེ་བཞིན་དུ་དགེ་སློང་གིས་བསླབ་པ་བྱིན་པ་ལ་དེ་དག་བྱས་ན་ཡང་དགེ་སློང་ལ་ལྟུང་བྱེད་དུ་འགྱུར་རོ་ཞེས་གསུངས་པ་དེ་ལ་འགལ་བ་བཞི་ཡོད་དེ། བསྙེན་པར་མ་རྫོགས་པ་དང་ལྡན་པ་ཉིད་ཀྱང་ངོ་ཞེས་འབྱུང་བ་དང་འགལ་ཞིང་མ་ཉམས་པ་ཉིད་ནི་བསླབ་པ་དག་ལ་ཡན་ལག་ཡིན་ནོ་ཞེས་འབྱུང་བ་དང་། ལུང་ཞུ་བ་ལས་བསྔོས་བསྒྱུར་ལ་སོགས་པ་བཞིའི་སྐབས་སུ་བསླབ་པ་བྱིན་པ་ཡུལ་དུ་བྱས་པ་ལ་ལྟུང་བ་ན་སྨད་དུ་གསུངས་པ་་་་་་བཞི་པོ་འོག་ཏུ་སྟོན་པ་དང་། ཊཱི་ཀ་ལས་་་་་་བསླབ་བྱིན་དེ་ལ་ཕྲ་མ་བྱས་ན་ཡང་། དགེ་སློང་ལ་ཕྲ་མ་བྱས་པའི་ལྟུང་བྱེད་དུ་མི་འགྱུར་ཞེས་གསུངས་པ་དེ་རྣམས་དང་འགལ་ལོ་ཞེ་ན། སྐབས་་་་་་འདིའི་ཊཱི་ཀ་ལས་དགེ་སློང་གིས་བསླབ་པ་བྱིན་པ་ལ་དེ་དག་བྱས་ན་ཡང་ཞེས་གསུངས་པ་དེ། བསླབ་པ་བྱིན་པའི་དགེ་སློང་གིས་བསླབ་པ་བྱིན་པའི་དགེ་སློང་ལ་དེ་དག་བྱས་ན་ཡང་བསླབ་པ་བྱིན་པ་ལ་ལྟུང་བྱེད་དུ་འགྱུར་རོ་ཞེས་བསྟན་པ་ཡིན་ནོ་་་་་་ཤ་མི་སྦས་ཏི་ལ་སོགས་པ་ཞེས་བླ་མ་རྣམས་ཀྱིས་མཐུན་པར་གསུངས་སོ། །

དེ་ལྟ་ན་ཡང་་་་་་བསླབ་པ་བྱིན་པ་ནི་འདྲ་བ་ཉིད་ཅེས་རྟེན་སྟོན་པའི་སྐབས་སུ་ཡུལ་བསྟན་པས་སྐབས་་་་་་ཊཱི་ཀས་འཆོལ་བར་འགྱུར་ཞེ་ན། ཡུལ་ཞར་བྱུང་དུ་བསྟན་པའོ། །
འོ་ན་ཡང་ལུང་ཞུ་བ་ལས་བཙུན་པ་དགེ་སློང་གིས་བསླབ་པ་སྩལ་བ་་་་་་བསླབ་པ་བྱིན་པ་ལ་བརྡེག་ན་ཅིར་འགྱུར། ལྟུང་བྱེད་དུ་འགྱུར་རོ་ཞེས་གསུངས་ལ། དེ་བཞིན་དུ་གཟས་པ་དང་འགྱོད་པ་བསྐྱེད་པ་དང་བསྐྲོད་པ་ལ་སོགས་པ་ལྟུང་བ་མང་པོ་རྣམས་ཀྱི་སྐབས་སུ་དགེ་སློང་གིས་བསླབ་པ་བྱིན་པ་ཡུལ་དུ་བྱས་པ་ལས་ལྟུང་བྱེད་དུ་གསུངས་པ་དེ་ཇི་ལྟར་ཡིན་ཞེ་ན། དེ་དག་ནི་ཡུལ་རྟེན་གཉིས་ཀ་བསླབ་པ་བྱིན་པ་ཡིན་པའི་དབང་དུ་བྱས་པའོ་་་་་་ཞེས་བླ་མ་རྣམས་མཐུན་པར་འཆད་པར་བྱེད་དོ། །
གསུམ་པ་བསླབ་པ་བྱིན་པ་ཡུལ་དུ་བྱེད་པ་ཞར་བྱུང་དུ་བསྟན་པ་ལ་གསུམ་སྟེ། དགེ་སློང་གཞན་གྱི་ཡུལ་ལ་བསྙེན་པར་མི་རྫོགས་པ་དང་ལྡན་པ་དང་། བསླབ་བྱིན་ནང་གི་ཡུལ་ལ་བསྙེན་པར་རྫོགས་པ་དང་ལྡན་པ་དང་། དགེ་སློབ་མའི་ཡུལ་ལ་བསྙེན་པར་རྫོགས་པ་དང་ལྡན་པའོ། །
དང་པོ་ནི། རྟེན་དགེ་སློང་རྣམ་དག་གི་ཡུལ་ལ་བསླབ་པ་བྱིན་པ་ནི་རྣམ་དག་གི་ཡུལ་གྱི་ཆ་ནས་བསྙེན་པར་མ་རྫོགས་པ་དང་ལྡན་པ་ཉིད་ཀྱང་ཡིན་ནོ་ཞེས་སོ། །
འདིའི་སྤྱི་དོན་ལ་བཞི་ལས། དང་པོ་གང་ལྡན་པ་ནི་བསླབ་པ་བྱིན་པའོ། །
གཉིས་པ་གང་དང་ལྡན་པ་ནི་བསྙེན་པར་མ་རྫོགས་པ་དང་ངོ་། །
གསུམ་པ་གང་ལ་ལྡན་པ་ནི་རྟེན་རྣམ་དག་གི་ཡུལ་ལའོ། །
བཞི་པ་ཚུལ་ཇི་ལྟར་ལྡན་པ་ལ་མུ་བཞི་ཡོད་པ་ལས། དང་པོ་སེལ་བའི་སྒོ་ནས་བསྙེན་པར་མ་རྫོགས་པ་དང་ལྡན་པ་ནི། ཡུལ་རྣམ་དག་ཡན་ལག་ཏུ་དགོས་པའི་ལྟུང་བ་བརྡེག་པ་དང་གཟས་པ་ལ་སོགས་པ་ནི་བསླབ་པ་བྱིན་པ་ཡུལ་དུ་བྱས་པ་ལས་ལྟུང་བ་མི་རྫོགས་ཏེ། ཡུལ་ཕམ་པས་མ་ཉམས་པ་ཡན་ལག་ཏུ་དགོས་པ་ལས་དེ་མ་ཚང་བའི་ཕྱིར་རོ། །
དེ་ཡང་ལུང་ཞུ་བ་ལས། བསྔོས་བསྒྱུར་ཚིག་ལ་ཁྱད་དུ་གསོད། །
བསླབ་པ་སྤོང་དང་མི་སྨྲ་འགྲོ། །
བཞི་ལ་་་་་་ཡུལ་བསླབ་པ་བྱིན་པ་ལ་དེ་དག་བྱས་ན་ལྟུང་བ་ན་སྨད་དངོས་སུ་གསུངས། །
དེ་མཚུངས་གཞན་ལ་མདོར་བསྡུས་སྦྱར། །
ཡུལ་དགེ་སློང་ལས་གྱུར་པ་བཞི་བཅུ་རྩ་དྲུག་་་་་་འོག་ཏུ་ངོས་འཛིན་པ་དག་གི་ཡུལ་བསླབ་པ་བྱིན་པ་ལས་ནི་ན་སྨད་དོ། །
གཞི་མེད། བག་ཙམ། ལྷག་མས་སྐུར་འདེབས་དང་ཕམ་པ་འཆབ་བརྗོད་གཉིས་ཏེ་ལྔ་ནི་ཡུལ་བསླབ་པ་བྱིན་པ་ལས་ཀྱང་ལྟུང་བ་རྫོགས་པར་བསྐྱེད་དོ། །
གཉིས་པ་ཡན་ལག་གི་སྒོ་ནས་བསྙེན་པར་མ་རྫོགས་པ་དང་ལྡན་པ་ནི་འདོན་དང་གནས་ངན་ལེན་དང་ཆོས་ཞེས་གསུམ་དང་ནུབ་ལྷག་པར་ཉལ་བ་དང་བཞི་ནི་ཡུལ་བསྙེན་པར་མ་རྫོགས་པས་བསྐྱེད་པ་བཞི་ཞེས་བྱ་སྟེ། རྟེན་དགེ་སློང་རྣམ་དག་གིས་བཞི་པོ་དེ་དག་གི་ཡུལ་དགེ་སློང་བསླབ་པ་བྱིན་པ་ལ་བྱས་ན། ཡུལ་བསྙེན་པར་མ་རྫོགས་པ་དང་འདྲ་སྟེ། བཞི་པོ་དེ་དག་གི་ལྟུང་བ་རྫོགས་པར་བསྐྱེད་དོ། །
ཡུལ་བསླབ་པ་བྱིན་པ་ལས་་་་་་འདོད་དང་གནས་ངན་ལེན་བརྗོད་ལ། །
ཞུ་ཆུང་ནས་གསུངས་བསྟན་བཅོས་་་་་་རྣམས་དང་མཐུན། །
ཞུ་ཆེན་་་་་་ལས་ལྟུང་བ་ན་སྨད་་་་་་དུ་བཤད་དེ་སྦྱོར་་་་་་བའི་གནས་སྐབས་ལ་དགོངས། །
བདེན་སྨྲ་ནུབ་ལྷག་་་་་་གཉིས་ཀྱི་ལྟུང་བྱེད་བསྐྱེད་པར་མདོར་བསྡུས་སྦྱར་ཞེས་གཟུང་ངོ་། །
གསུམ་པ་བསྙེན་པར་མ་རྫོགས་པའི་བྱ་བ་འགྲུབ་པའི་སྒོ་ནས་བསྙེན་པར་མ་རྫོགས་པ་དང་ལྡན་པ་ནི་ལུང་མ་མོ་ལས་བསླབ་པ་བྱིན་པའི་དགེ་སློང་གིས་རང་བཞིན་དུ་གནས་པའི་བསྙེན་པར་རྫོགས་པ་རྣམས་ལ་བྱིན་ལེན་བྱོས་ཤིག་ཅེས་གསུངས་པ་དང་། ཊཱི་ཀ་ལས་་་་་་བསླབ་པ་བྱིན་པ་དེས་རེག་ན་ཡང་བྱིན་ལེན་འཇིག་པ་དང་ཞེས་གསུངས་པ་ལྟ་བུའོ། །

བཞི་པ་བསྙེན་རྫོགས་རྣམ་དག་གི་བྱ་བ་མི་འགྲུབ་པའི་སྒོ་ནས་བསྙེན་པར་མ་རྫོགས་པ་དང་ལྡན་པ་ནི། ལས་ཀྱི་ཁ་སྐོང་ལ་སོགས་པ་རྣམ་དག་གི་བྱ་བ་རྣམས་ནི་བསླབ་པ་བྱིན་པས་མི་འགྲུབ་སྟེ། ཆོ་ག་ཁྱད་པར་ཅན་ལས་ཉམས་པའི་ཕྱིར་རོ། །
ལུང་ཞུ་བ་ལས་གནས་མལ་དང་གདིང་བ་སྡུད་པ་བཅོལ་བྱའི་ཡུལ་དང་ཕྱི་དྲོ་གྲོང་རྒྱུ་བ་བརྗོད་བྱའི་ཡུལ་དང་གསུམ་ལ་ཡུལ་བསླབ་པ་བྱིན་པས་གོ་མི་ཆོད་པར་་་་་་བཤད་དོ། །
ཆོས་གོས་བྱིན་གྱིས་བརླབ་པའི་ཡུལ་ལ་སོགས་པ་ལ་མདོར་བསྡུས་སྦྱར་རོ། །
ཡན་ལག་གི་དོན་ནི། དགེ་སློང་བསླབ་པ་བྱིན་པ་དེ་དགེ་སློང་རྣམ་དག་གི་ཡུལ་ལ་བསྙེན་པར་མ་རྫོགས་པ་དགེ་ཚུལ་ལ་སོགས་པ་དང་ལྡན་པའམ་འདྲ་བ་ཉིད་ཀྱང་ཡིན་ནོ། །
དེ་ཡང་སེལ་བའི་སྒོ་ནས་འདྲ་བ་དང་ཡན་ལག་གི་སྒོ་ནས་འདྲ་བའོ། །
ཀྱང་ཞེས་པ་ནི་ལྟུང་བ་བསྐྱེད་པའི་རྟེན་ལ་དགེ་སློང་རྣམ་དག་དང་འདྲ་བར་མ་ཟད་ཅེས་པའོ། །
གཉིས་པ་ནི། བསླབ་པ་བྱིན་པ་དེ་ལ་བསླབ་པ་བྱིན་པ་གཞན་ནི་བསྙེན་པར་རྫོགས་པ་དང་ལྡན་པ་ཉིད་ཡིན་ཏེ། ཊཱི་ཀ་ལས་རང་བཞིན་འདྲ་བའི་ཕྱིར་རོ་ཞེས་སོ། །
དེ་ཡང་བསྙེན་པར་མ་རྫོགས་པ་དང་མི་ལྡན་པ་འདི་ལ་མུ་བཞི་ཡོད་པ་ལས། དང་པོ་རྟེན་དགེ་སློང་བསླབ་པ་བྱིན་པས་བརྡེག་པ་ལ་སོགས་པའི་ཡུལ་དགེ་སློང་བསླབ་པ་བྱིན་པ་ལས་ཀྱང་ལྟུང་བ་རྫོགས་པར་བསྐྱེད་དེ། ལུང་ཞུ་བ་ལས་བཙུན་པ་་་་་་བསླབ་པ་བྱིན་པའི་དགེ་སློང་གིས་བསླབ་པ་སྩལ་བ་ལ་བརྡེགས་ན་ཅིར་འགྱུར། ལྟུང་བྱེད་དུ་འགྱུར་རོ་ཞེས་གསུངས་ཏེ། བསླབ་པ་བྱིན་པའི་དགེ་སློང་གིས་ཞེས་དགོངས་ཞེས་བླ་མ་རྣམས་མཐུན་པར་གསུངས་སོ། །
དེ་བཞིན་དུ་བརྡེག་པ་དང་གཟས་པ་དང་འགྱོད་པ་བསྐྱེད་པ་དང་བསྐྲོད་པ་ལ་སོགས་པ་མང་པོ་ཞིག་གི་ཡུལ་བསླབ་པ་བྱིན་པ་ལས་ལྟུང་བྱེད་བསྐྱེད་པར་ལུང་ལས་གསུངས་སོ། །
གཉིས་པ་རྟེན་དགེ་སློང་བསླབ་པ་བྱིན་པས་དགེ་སློང་བསླབ་པ་བྱིན་པ་ཡུལ་དུ་བྱས་པ་ལས་འདོན་པ་དང་ནུབ་ལྷག་པར་ཉལ་བ་ལ་སོགས་པའི་ལྟུང་བ་བཞི་གང་ཡང་མི་འབྱུང་ངོ་། །
གསུམ་པ་བསྙེན་པར་མ་རྫོགས་པའི་བྱ་བ་མི་འགྲུབ་པ་ནི་དགེ་སློང་བསླབ་པ་བྱིན་པ་ལ་དགེ་སློང་བསླབ་པ་བྱིན་པས་བྱིན་ལེན་བསྟབས་ན་བྱིན་ལེན་སྟོབས་པ་པོའི་གོ་མི་ཆོད་པ་ལ་སོགས་པ་དང་། བཞི་པ་བསྙེན་པར་རྫོགས་པའི་བྱ་བ་འགྲུབ་པ་ནི། བསླབ་པ་བྱིན་པའི་དགེ་སློང་གིས་ཆོས་གོས་བྱིན་གྱིན་བརླབ་པའི་ཡུལ་གཞན་མེད་ན་ཡུལ་དགེ་སློང་བསླབ་པ་བྱིན་པས་ཀྱང་གོ་ཆོད་པ་ལྟ་བུ་སྟེ། ཕྱི་མ་མུ་གསུམ་པོ་དེ་དག་གི་ལུང་ནི་མདོར་བསྡུས་སོ། །
གསུམ་པ་དགེ་སློབ་མའི་ཡུལ་ལ་བསྙེན་པར་རྫོགས་པ་དང་ལྡན་པ་ནི། ལྟུང་བའི་རྟེན་དགེ་སློབ་མ་ལ་ཡང་ཡུལ་དགེ་སློང་བསླབ་པ་བྱིན་པ་མོ་དེ་བསྙེན་པར་མ་རྫོགས་པ་དང་ལྡན་པ་ཉིད་མིན་ཏེ། བསྙེན་པར་རྫོགས་པ་དང་ལྡན་པ་ཉིད་ཡིན་ནོ། །
འདི་ལ་མུ་བཞི་ལས་་་་་་སྐུར་བ་འདེབས་པ་ལྟ་བུ་ཡུལ་རྣམ་དག་ལ་བརྟེན་ནས་ལྟུང་བ་བསྐྱེད་པ་རྣམས་ཡུལ་བསླབ་པ་བྱིན་པ་ལས་ཀྱང་ལྟུང་བ་བསྐྱེད་པ་དང་། གནས་ངན་ལེན་དང་ཆོས་ལྟ་བུ་་་་་་ཡུལ་བསྙེན་པར་མ་རྫོགས་པ་ལས་ལྟུང་བ་བསྐྱེད་པ་རྣམས་ཡུལ་དགེ་སློང་མ་བསླབ་པ་བྱིན་པ་ལས་ལྟུང་བ་མི་བསྐྱེད་པ་དང་། བྱིན་ལེན་་་་་་འདི་ནི་ལུང་ཞུ་བ་ལས་དགེ་སློབ་མ་ལ་རྒྱུ་དུས་གསོག་འཇོག་བགྱིས་པར་འགྱུར། ལྔ་སྟེ་ལྔ་གང་ཞེ་ན། དགེ་སློང་མ་བདག་ཉིད་ཀྱིས་གསོག་འཇོག་བྱས་པ་དང་། དགེ་སློབ་མ་གཞན་གྱིས་གསོག་འཇོག་བྱས་པ་དང་། དགེ་སློབ་མ་བསླབ་པ་བྱིན་པ་ཆོས་གསོག་འཇོག་བྱས་པ་དང་། དགེ་སློང་མས་གསོག་འཇོག་བྱས་པ་དང་། དགེ་སློང་མའི་དགེ་འདུན་གྱིས་གསོག་འཇོག་བྱས་པའོ། །

ཞེས་གསུངས་པ་མདོ་རྩ་བ་ལས་ཀྱང་གསོག་འཇོག་དང་བྱིན་ལེན་ལྟ་བུ་ལ་མཆོག་དང་མཆོག་མ་ཡིན་པར་ཆོ་ག་གཅིག་པར་གསུངས་སོ། །
ལ་སོགས་པས་བསྙེན་པར་མ་རྫོགས་པའི་བྱ་བ་རྣམས་དགེ་སློབ་མ་བསླབ་པ་བྱིན་པ་མོ་དེས་གོ་ཆོད་པ་ལ་སོགས་པ་དང་། དུས་མ་ཡིན་པར་གྲོང་དུ་འགྲོ་བ་སྨྲ་བའི་ཡུལ་ལ་སོགས་པ་ཡུལ་བསྙེན་པར་རྫོགས་པའི་བྱ་བ་རྣམས་ནི་ཡུལ་དགེ་སློབ་མ་བསླབ་པ་བྱིན་པ་དེས་ཀྱང་གོ་ཆོད་པ་ལྟ་བུའོ། །
གཉིས་པ་བསམ་པའི་ཡན་ལག་སེལ་བ་དང་བཅས་ཏེ་བསྟན་པ་ནི། འགྲོ་བ་གཞན་གྱི་རྣམ་པ་བསྟེན་པ་ན་ཞེས་གསུངས་སོ། །
འདིའི་དོན་ངེས་པར་བྱ་བ་ལ་གཉིས་ཏེ། གནས་སྐབས་སུ་ལུས་ཀྱི་ཡན་ལག་གི་ཆ་ནས་བསྟན་ལ་དབབ་པ་དང་། སྐབས་དོན་བསམ་པའི་ཡན་ལག་གི་ཆ་ནས་གཏན་ལ་དབབ་པའོ། །
དང་པོ་ནི་ཕམ་ལྷག་དང་པོ་གཉིས་དང་མ་བྱིན་ལེན་དང་སྲོག་གཅོད་པའི་ལྟུང་བ་བཞི་སྟེ་ལྟུང་བ་བདུན་གྱི་དབང་དུ་བྱས་ནས་བདག་ཉིད་དུད་འགྲོར་སྤྲུལ་བ་ལྟ་བུ་སྟེ། དགེ་སློང་འགྲོ་བ་གཞན་གྱི་་་་་་ལུས་ཀྱི་རྣམ་པ་བསྟན་པ་ན་་་་་་བདག་ཉིད་དགེ་སློང་གི་འདུ་ཤེས་ཡོད་པ་ལ་འདྲ་བ་ཉིད་དོ་ཞེས་སྔ་མར་སྦྱར་རོ། །
དེ་ཡང་ལུང་ཞུ་བ་ལས་་་་་་དགེ་སློང་གིས་སྔགས་སམ་སྨན་གྱིས་བདག་ཉིད་བྱོལ་སོང་དུ་བསྒྱུར་ཏེ་མི་ཚངས་པར་སྤྱོད་པ་བགྱིན་ན་ཅིར་འགྱུར། དེ་སྟེ་དགེ་སློང་དུ་འདུ་ཤེས་ཡོད་ན་འཁྲིག་པའི་སྦྱོར་བ་བྱས་པ་ཡིན་པས་མཐར་འགྱུར་རོ། །
དེ་སྟེ་དགེ་སློང་དུ་འདུ་ཤེས་མེད་ན་སྦོམ་པོ་འགྱུར་རོ་ཞེས་གསུངས་ཤིང་། དེ་བཞིན་དུ་སྲོག་གཅོད་པའི་ལྟུང་བ་བཞི་ལའང་དངོས་སུ་གསུངས་ཏེ། མི་ཚངས་སྤྱོད་དང་སྲོག་གཅོད་བཞིའི། །
ལྟུང་བ་རྫོགས་གསུངས་མདོ་འདིར་བསྡུས། །
རྐུ་དང་འབྱིན་ལ་མདོར་བསྡུས་སྦྱར། །
སྐབས་འདིར་ཁ་ཅིག་་་་་་བོད་ཀྱི་འདུལ་བ་འཛིན་པ་སྔ་རབས་པ་ན་རེ་དགེ་སློང་བདག་ཉིད་གཟུགས་གཞན་དུ་སྤྲུལ་པས་བྱས་ན་ལྟུང་བ་རྫོགས་པ་འདི་ནི་་་་་་ལྟུང་བ་བདུན་ལ་སྦྱོར་བར་མ་ཟད་ལྟུང་བ་ཐམས་ཅད་ལ་སྦྱར་ཏེ། བམ་པོ་ལྔ་བཅུ་པ་ལས་ཕམ་ལྷག་བཅུ་བདུན་དང་། སྤང་ལྟུང་དང་པོ་དང་། ལྟུང་བྱེད་འབའ་ཞིག་པ་དང་པོ་དང་། སོ་སོར་བཤགས་པར་བྱ་བ་དང་པོའི་སྐབས་སུ་འགྲོ་བ་གཞན་གྱི་རྣམ་པ་བསྟེན་པ་ན་དགེ་སློང་གི་འདུ་ཤེས་ཡོད་པ་ལ་ན་སྨད་པ་མེད་དོ་ཞེས་བཤད་པས་ཤེས་སོ་ཞེས་ཟེར་རོ། །
དེ་ལྟར་བམ་པོ་ལྔ་བཅུ་པ་ལས་བཤད་པ་དེ་མི་རིགས་པས་སྒྲུབ་བྱེད་དུ་མི་འགྱུར་ལ་སྐབས་འདིར་ལྟུང་བ་རྫོགས་པར་ལྟུང་བ་ཐམས་ཅད་ལ་སྦྱར་བ་མི་རིགས་ཏེ། ལུང་ལས་སྦྱོར་བ་རྫུ་འཕྲུལ་གྱིས་བྱས་ནས། བལ་འཁུར་བ་ལ་སོགས་པ་བཞིའི་ལྟུང་བ་ན་སྨད་དུ་གསུངས་པ་དང་། བདག་ཉིད་ཀྱི་ལུས་མི་སྣང་བར་བྱས་ན་ཕམ་རྫུན་ལ་སོགས་པ་བཞི་བཅུའི་སྐབས་སུ་ལྟུང་བ་ན་སྨད་དུ་གསུངས་པའི་གནད་དང་འགལ་བས་སོ། །
དེ་ཡང་ལུང་ཞུ་བ་ལས། རྫུ་འཕྲུལ་གྱིས་ལུག་གི་བལ་འཁུར་ན་ཅིར་འགྱུར་ཉེས་བྱས་སོ་ཞེས་གསུངས་པ་ལ་སོགས་པ་་་་་་བལ་འཁུར་སྐྱེ་བ་གཅོད་པ་དང་། །
དོན་མཐུན་དང་ནི་སྦེད་དང་བཞི། །
རྫུ་འཕྲུལ་གྱིས་བྱས་ན་སྨད་གསུངས། །
ལུས་མི་སྣང་བར་བྱས་ན་ལུང་ཞུ་བ་ལས། ཕམ་་་་་་དགེ་སློང་གིས་སྔགས་སམ་སྨན་གྱིས་བདག་ཉིད་མི་སྣང་བར་བགྱིས་ཏེ་མི་ཆོས་བླ་མ་སྨྲས་ན་ཅིར་འགྱུར་སྦོམ་པོར་འགྱུར་རོ་ཞེས་གསུངས་པ་ལ་སོགས་པ་རྫུན་འཁྲིག་ཚིག་བསྙེན་བཀུར་དང་། །
གཞི་མེད་བག་ཙམ་བལ་འཁུར་དང་། །
བདེན་སྨྲ་དོན་མཐུན་གྲུ་དབེན་གཉིས། །
འདུག་གནས་འདུས་ཟ་ཉལ་ཤོམ་གཉིས། །

གཅེར་བུ་བརྡེག་གཟས་ནུབ་ལྷག་དང་། །
སྨྲ་དང་བསྙིལ་སྡུད་འགྱོད་བསྐྱེད་དང་། །
རྩེ་དང་ལྷན་ཅིག་དངངས་བྱེད་སྦེད། །
གཞི་མེད་སྐྱེས་མེད་རྐུ་དང་ཉན། །
མི་སྨྲ་མ་གུས་དུས་མིན་འགྲོ། །
ཟས་བཅས་སྐྱ་རེངས་ད་གདོད་དང་། །
སོ་སོར་བཤགས་བྱ་བཞི་རྣམས་ཏེ། །
དེ་ལྟར་ལྟུང་བ་བཞི་བཅུ་ལ། །
ལུས་མི་སྣང་བྱས་ན་སྨད་གསུངས། །
དེ་ལྟར་སྔར་བཤད་པའི་ལྟུང་བ་བདུན་པོ་མ་གཏོགས་པ་ལྟུང་བ་གཞན་རྣམས་ནི་ལྟུང་བ་འབྱིན་པ་པོ་བདག་ཉིད་ཀྱི་ལུས་ཐ་མལ་དུ་གནས་པ་ཡན་ལག་ཏུ་དགོས་སོ། །
སེལ་བ་ནི་བདག་ཉིད་ཀྱི་ལུས་ཐ་མལ་དུ་མི་གནས་པ་གཟུགས་གཞན་དུ་སྤྲུལ་བའམ་བདག་ཉིད་ཀྱི་ལུས་མི་སྣང་བར་བྱས་ཏེ་ལྟུང་བ་ལ་སྦྱོར་ན་རང་རང་གི་ལྟུང་བ་ན་སྨད་དུ་འགྱུར་ཏེ་ལུང་གོང་དུ་དྲངས་མ་ཐག་པ་དེ་དག་གོ །རིགས་པས་ཀྱང་འཐད་དེ། བདག་ཉིད་གཟུགས་གཞན་དུ་སྤྲུལ་བའམ་བདག་ཉིད་ཀྱི་ལུས་མི་སྣང་བར་བྱས་ན་་་་་་ལུས་ཀྱི་ཐ་སྙད་ལས་ཉམས་པས་རང་རང་གི་དབང་དུ་བྱས་པའི་དགག་བྱ་མི་རྫོགས་པའི་ཕྱིར་རོ་ཞེས་་་་་་ཤ་ལུགས་སྨྲ་བ་རྣམས་མཐུན་པར་གསུང་ངོ་། །
གཉིས་པ་སྐབས་དོན་བསམ་པའི་ཡན་ལག་གི་ཆ་ནས་གཏན་ལ་དབབ་པ་ལ་གཉིས་ཏེ། གཞན་ལུགས་དགག་པ་དང་། རང་ལུགས་བཞག་པའོ། །
དང་པོ་ནི་སྐབས་འདིར་ཁ་ཅིག་ན་རེ་འགྲོ་བ་གཞན་གྱི་རྣམ་པ་བསྟེན་པ་ན་ཞེས་པའི་མདོ་འདིས་ཤེས་པ་རང་བཞིན་དུ་གནས་པའི་ཡན་ལག་མ་བསྟན་གྱི། བསླབ་པའི་ཡན་ལག་འདུ་ཤེས་གཙོ་བོར་བསྟན་ཏེ། རང་ཉིད་ལ་བསླབ་པ་ཡོད་པ་ལ་ཡོད་པར་འདུ་ཤེས་ཏེ་ཉེས་པ་ལ་ཞུགས་ན་ལྟུང་བ་དངོས་གཞི་འབྱུང་གི་རང་ལ་སྡོམ་པ་ཡོད་པ་བརྗེད་པའམ་མེད་པར་འདུ་ཤེས་འཁྲུལ་ཏེ་ཞུགས་ན་ལྟུང་བ་དངོས་གཞི་མི་འབྱུང་སྟེ་འདི་ཉིད་ལས་དགེ་སློང་གི་འདུ་ཤེས་ཡོད་ན་དངོས་གཞི། མེད་ན་ན་སྨད་ཅེས་གསུངས་པ་དང་། ལུང་ཞུ་བ་ལས། དགེ་སློང་བདག་ཉིད་བྱོལ་སོང་དུ་བསྒྱུར་ཏེ་མི་ཚངས་པར་སྤྱོད་པར་བགྱིས་ན་་་་་་དགེ་སློང་དུ་འདུ་ཤེས་ཡོད་ན་འཁྲིག་པར་སྦྱོར་བར་བྱ་བ་ཡིན་པས་མཐར་འགྱུར་རོ། །
དེ་སྟེ་དགེ་སློང་དུ་འདུ་ཤེས་མེད་ན་སྦོམ་པོར་འགྱུར་རོ་ཞེས་གསུངས་པ་དང་། འོད་ལྡན་ལས། སྡོམ་བརྩོན་སྡོམ་བརྩོན་ཉིད་དུ་འདུ་ཤེས་ན། །
དངོས་གཞིའོ་མིན་ན་ལྟུང་བ་ཆུང་དང་ལྡན། །
ཞེས་འབྱུང་བས་སོ་ཞེས་ཟེར་རོ། །
དེ་དགག་པ་ལ་གཉིས་ལས། དང་པོ་གནོད་བྱེད་བརྗོད་པ་ནི། ལུང་འདུལ་བྱེད་དང་འདི་ཉིད་ལས་བདག་ནི་ཉམས་པའོ་སྙམ་པའི་བསམ་པ་ཅན་ལ་ཡང་ན་སྨད་པ་མེད་དོ་ཞེས་གསུངས་པ་དང་འགལ་ལོ། །
གསོར་རུང་དུ་ཉམས་པའོ་སྙམ་པའི་བསམ་པ་ཅན་ཡིན་ནོ་ཞེ་ན་མ་ཡིན་ཏེ། ཊཱི་ཀ་ལས་བདག་ནི་ཞིག་པའོ་ཞེས་བཤད་པས་སོ། །
བདག་ནི་ཉམས་པའོ་སྙམ་པའི་བསམ་པ་ཅན་ལ་ཞེས་པ་དེ་ཕམ་པ་དང་པོའི་སྐབས་ནས་བཤད་པས་ཕམ་པ་དང་པོའི་སྐབས་སུ་བསླབ་པའི་ཡན་ལག་དངོས་པོ་གཙོ་ཡང་། ལྟུང་བ་གཞན་རྣམས་ལ་བསླབ་པའི་ཡན་ལག་འདུ་ཤེས་གཙོ་སྟེ། འདི་ཉིད་ལས་དགེ་སློང་གི་འདུ་ཤེས་ཡོད་ན་དངོས་གཞི། མེད་ན་ན་སྨད་དོ་ཞེས་པ་དང་། ལུང་ཞུ་བ་དང་འོད་ལྡན་ལས་ཀྱང་དེ་ལྟར་བཤད་པས་ཤེས་སོ་ཞེས་ཟེར་རོ། །
དེ་ནི་མ་ཡིན་ཏེ། ཁྱེད་ཀྱིས་བསླབ་པའི་ཡན་ལག་ཏུ་འདུ་ཤེས་གཙོ་བོའི་གཞུང་དུ་དྲངས་པ་དེ་རྣམས་ལུང་ལས་མི་ཚངས་སྤྱོད་ལ་གསུངས་པ་བསྡུས་པ་ཡིན་པས། ལྟུང་བ་གཞན་གྱི་གཞུང་དུ་མི་རུང་ངོ་། །
གཉིས་པ་སྒྲུབ་བྱེད་གཞིག་པ་ནི་ཁྱེད་ཀྱིས་ཁུངས་སུ་དྲངས་པའི་གཞུང་དེ་རྣམས་འགྲོ་བ་གཞན་གྱི་རྣམ་པ་བསྟེན་པ་ན་དགེ་སློང་གི་འདུ་ཤེས་ཡོད་པས་མཚོན་ནས་ཤེས་པ་རང་བཞིན་དུ་གནས་པ་ཡན་ལག་ཏུ་དགོས་པར་བསྟན་པ་ཡིན་གྱི། བསླབ་པའི་ཡན་ལག་འདུ་ཤེས་གཙོ་བོར་སྟོན་པ་མ་ཡིན་ཏེ། སྔར་གྱི་གནོད་བྱེད་དམིགས་པས་སོ། །

གཉིས་པ་རང་ལུགས་བཞག་པ་ནི། སྲོག་གཅོད་ཕམ་པའི་ཡན་ལག་གཞན་ཐམས་ཅད་ཚང་བའི་དབང་དུ་བྱས་ནས་མི་གསོད་པར་བྱེད་པའི་དགེ་སློང་འགྲོ་བ་གཞན་གྱི་རྣམ་པ་བསྟེན་པ་ན་དགེ་སློང་གི་འདུ་ཤེས་ཡོད་པ་ལ་ཆོས་ཅན། སྲོག་གཅོད་ཕམ་པ་འབྱུང་དུ་རུང་སྟེ། སྲོག་གཅོད་ཕམ་པའི་རྒྱུ་ཚོགས་པ་ཚང་བའི་ཕྱིར་རོ། །
་་་་་སྔར་བཤད་པ་ལྟར་ལྟུང་བ་བདུན་གྱི་དབང་དུ་བྱས་ནས། དགེ་སློང་་་་་་སྤྲུལ་པ་སྟག་ཏུ་བསྒྱུར་བ་ལྟ་བུ་འགྲོ་བ་གཞན་གྱི་་་་་་ལུས་ཀྱི་རྣམ་པ་བསྟན་པ་ནི་་་་་་བདག་ཉིད་ལ་དགེ་སློང་གི་འདུ་ཤེས་ཡོད་ཅིང་ཤེས་པ་རང་བཞིན་དུ་གནས་པ་འདྲ་བ་ཉིད་དོ་ཞེས་སྔ་མར་སྦྱར་ཏེ། དགེ་སློང་གཞན་དང་འདྲ་བར་མི་ཚངས་པར་སྤྱོད་པ་ལ་སོགས་པའི་ལྟུང་བ་རྫོགས་པར་བསྐྱེད་པའོ། །
མེད་ན་ནི་ན་སྨད་པ་ཉིད་དོ། །
དགེ་སློང་སྤྲུལ་བ་སྟག་ཏུ་བསྒྱུར་བས་མི་ཚངས་པར་སྤྱོད་པ་ལ་སོགས་པ་བྱེད་ན། དགེ་སློང་གི་འདུ་ཤེས་ཡོད་ཅིང་ཤེས་པ་རང་བཞིན་དུ་གནས་པས་སྦྱོར་བ་བྱས་ནས། མཐར་ཐུག་གི་ཚེ་ན་དགེ་སློང་གི་འདུ་ཤེས་མེད་ཅིང་་་་་་ལུས་སྤྲུལ་སྟག་ཏུ་བསྒྱུར་བས་སེམས་ཀྱང་སྟག་གི་བསམ་པ་ལྟ་བུར་གྱུར་ཅིང་ཤེས་པ་རང་བཞིན་དུ་མི་གནས་ན་ནི་སྦྱོར་བའི་ཚེ་ན་ལྟུང་བ་ན་སྨད་པ་ཉིད་དོ། །
མཐར་ཐུག་གི་ལྟུང་བ་ནི་མེད་དེ། ཊཱི་ཀ་ལས་སྦྱོར་བ་ཙམ་ལས་ཁ་ན་མ་ཐོ་བ་འདིར་འགྱུར་གྱི་ཞེས་བཤད་ཅིང་། མེད་ན་ན་སྨད་པ་ཉིད་དོ་ཞེས་པ་འདི་ལ་་་་་་བམ་པོ་ལྔ་བཅུ་ལས་སྦྱོར་བ་ཙམ་ཁོ་ན་ལ་ན་སྨད་པ་འདིར་འགྱུར་གྱི། དངོས་གཞི་ཉིད་དུ་ནི་མི་འགྱུར་ཏེ། མྱོས་པ་དང་སེམས་འཁྲུགས་པ་དང་ཚོར་བ་དག་གིས་ཉེན་པ་ལ་སོགས་པ་རང་བཞིན་ཉམས་པ་ལ་ལྟུང་བ་མེད་པའི་ཕྱིར་རོ་ཞེས་བཤད་་་་་་ལ་སོགས་པ་ཞེས་པས་ནི་འགྲོ་བ་གཞན་གྱི་རྣམ་པ་བསྟེན་པ་ན་དགེ་སློང་གི་འདུ་ཤེས་ཉམས་པ་བསྡུའོ། །
དོ། །
དེ་ལ་སྤྲོས་ཏེ་སྐབས་འདིར་བསམ་པའི་ཡན་ལག་གཏན་ལ་དབབ་པ་ལ་བཞི་ལས། དང་པོ་ཡན་ལག་གི་ཁྱབ་པ་སྦྱར་བ་ནི། ལྟུང་བ་སྡེ་ལྔ་ཐམས་ཅད་ལ་སྦྱར་རོ། །
གཉིས་པ་ཡན་ལག་རང་གི་ངོ་བོ་ནི་ལྟུང་བ་བསྐྱེད་པའི་རྟེན་བདག་ཉིད་ཤེས་པ་རང་བཞིན་དུ་གནས་པའོ། །
གསུམ་པ་སེལ་བ་ནི་དེ་ལས་ལྡོག་པའོ། །
དེ་ལ་དབྱེ་ན་བརྒྱད་དེ། སྨྱོ་བ་དང་སེམས་འཁྲུགས་པ་དང་ཚོར་བས་གཟིར་བ་དང་འགྲོ་བ་གཞན་གྱི་རྣམ་པ་བསྟེན་པ་ན་དགེ་སློང་གི་འདུ་ཤེས་མེད་པ་སྟེ་ཤེས་པ་རང་བཞིན་དུ་མི་གནས་པ་གཙོ་བོ་བཞི་དང་། གཙོ་བོ་མ་ཡིན་པ་བཞི་སྟེ། གཉིད་ལོག་པ་དང་། རྫས་ཆང་ཁྱད་པར་ཅན་ནམ་ཐང་འབྲུམ་ལྟ་བུའི་་་་་་རྫས་ཀྱིས་མྱོས་ཏེ་ཤེས་པ་རང་དབང་མེད་པ་དང་། སྙོམས་པར་ཞུགས་པ་དང་བརྒྱལ་བར་གྱུར་པའོ། །
དེ་ཡང་ལུང་ཞུ་བ་ལས། གཉིད་ལོག་ར་རོ་རྫས་ཀྱི་མྱོས། །
སྙོམས་ཞུགས་འགྲོ་བ་མཐའ་མའོ་ཞེས་ལྟུང་བ་བསྐྱེད་པའི་ཡུལ་ལ་བཤད་པའི་གནད་ཀྱིས་སྦྱར་བ་དང་། བརྒྱལ་བ་ནི་་་་་་འདི་ཉིད་ལས་ཐ་སྙད་དུ་རུང་བའི་འདུ་ཤེས་ལས་ཉམས་པ་ཉིད་ལ་ནི་ཞེས་པའི་གནད་ཀྱིས་སོ། །
བཞི་པ་ཅིར་འགྱུར་ནི་གསུམ་ལས། དང་པོ་སྦྱོར་བ་དང་མཐར་ཐུག་གཉིས་ཀའི་ཚེ་ན་བདག་ཉིད་ཤེས་པ་རང་བཞིན་དུ་མི་གནས་ན་ཅིར་འགྱུར་ནི། ལྟུང་བ་མེད་དེ། ཐ་སྙད་དུ་རུང་བའི་འདུ་ཤེས་ལས་ཉམས་པ་ཉིད་ལ་ནི་ཞེས་པ་དང་། རྨི་ལམ་ནི་མེད་པ་དང་འདྲ་ཞེས་གསུངས་པས་སོ། །
གཉིས་པ་དགེ་སློང་ཤེས་པ་རང་བཞིན་དུ་མི་གནས་པས་སྦྱོར་བ་བྱས་ནས་རང་བཞིན་དུ་གནས་པར་གྱུར་པ་ན་མཐར་ཐུག་གྲུབ་ན་ཅིར་འགྱུར་ནི། བུད་མེད་ལ་རེག་པ་ལྟ་བུ་ལ་ནི་མཐར་ཐུག་གི་ལྟུང་བ་ན་སྨད་དུ་འགྱུར་ཏེ། བཅས་པའི་རྟེན་ཅན་རང་བཞིན་དུ་གནས་པ་དེ་ལ་སྦྱོར་བ་མ་རྫོགས་པས་མཐར་ཐུག་གྲུབ་པ་ཡོད་པའི་ཕྱིར་རོ་ཞེས་གསུངས་སོ། །

གསུམ་པ་དགེ་སློང་ཤེས་པ་རང་བཞིན་དུ་གནས་པས་སྦྱོར་བ་བྱས་ནས་རང་བཞིན་མི་གནས་པར་གྱུར་པ་ན་མཐར་ཐུག་གྲུབ་ན་ཅིར་འགྱུར་ལ་གཉིས་ལས། དང་པོ་་་་་་སྦྱོར་བ་རང་བཞིན་དུ་གནས་པས་བྱས་ནས་མཐར་ཐུག་གྲུབ་པའི་ཚེ་སྨྱོ་བ་ལ་སོགས་པ་གཙོ་བོའི་སེལ་བ་བཞིར་གྱུར་ན་ནི་སྦྱོར་བ་ལ་རང་རང་གི་སྦྱོར་ལྟུང་གང་ཡོད་དེ་ཉིད་འབྱུང་ལ། མཐར་ཐུག་ནི་ལྟུང་བ་ནི་མེད་དེ། ལུང་ལས་སྨྱོ་བ་ལ་སོགས་པ་ལ་ལྟུང་བ་མེད་དོ་ཞེས་གསུངས་པས་ཤེས་སོ། །
གཉིས་པ་་་་་་སྦྱོར་བ་རང་བཞིན་དུ་གནས་པས་བྱས་ན། མཐར་ཐུག་གྲུབ་པ་ནས་གཉིད་ལོག་པ་ལ་སོགས་གཙོ་བོ་མ་ཡིན་པ་བཞིར་གྱུར་ན་ནི། ལྟུང་བ་རྫོགས་པར་བསྐྱེད་པ་ཡོད་དེ་ཞག་གཅིག་འདས་པ་དང་འབྲེལ་བ་རྣམས་ཀྱི་སྦྱོར་བ་རང་བཞིན་དུ་གནས་པས་བྱས་ནས་གཉིད་ལོག་པ་ལ་སོགས་པ་ན་མཐར་ཐུག་གྲུབ་ན་ལྟུང་བ་དངོས་གཞི་བསྐྱེད་པར་ནུབ་ལྷག་པར་ཉལ་བའི་སྐབས་ཀྱི་ཊཱི་ཀ་ལས་བཤད་ཅིང་། འདི་ཉིད་ལས་བུད་མེད་དང་ལྷན་ཅིག་གནས་གཅིག་ཏུ་གཉིད་ལོག་ནའོ་ཞེས་བཤད་པ་དང་། གཏམ་གྱི་གཞི་ལས་སྙོམས་པར་འཇུག་པ་ན་བདག་གི་ཁང་པ་རྩིགས་ཤིག་ཅེས་བསྒོ་ནས་སྙོམས་པར་ཞུགས་པའི་ཚེ་ཁང་པ་ཟིན་པར་གྱུར་ན་དགེ་འདུན་ལྷག་མར་འགྱུར་རོ་ཞེས་གསུངས་སོ། །
གསུམ་པ་ཚིགས་ཀྱི་ཡན་ལག་ཞར་བྱུང་དང་བཅས་པ་ལ་གཉིས་ལས། དང་པོ་སེལ་བའི་སྒོ་ནས་ཚིགས་ཀྱི་ཡན་ལག་བསྟན་པ་ནི། ཚིགས་སྔ་མར་ཞེས་པ་ནས་སོ། །
འདི་ལ་གཉིས་ཏེ། སྤྱིའི་དོན་དང་། ཡན་ལག་གི་དོན་ཏོ། །
དང་པོ་ལ་ལྔ་་་་་་སྟེ་ཡན་ལག་གི་ཁྱབ་པ་སྦྱར་བ་དང་། ཡན་ལག་གི་རང་གི་ངོ་བོ་དང་། སེལ་བ་དང་། ཅིར་འགྱུར་དང་། རྒྱུ་མཚན་དང་ལྔ་ལས་དང་པོ་ཡན་ལག་གི་ཁྱབ་པ་སྦྱར་བའོ། །
དེ་ལ་གཉིས་ལས། དང་པོ་གཞན་ལུགས་དགག་པ་ནི། ཁ་ཅིག་ན་རེ་སྦྱོར་བ་རྒྱུན་ལྡན་དང་རྒྱུན་མི་ལྡན་གཉིས་ལས། སྦྱོར་བ་རྒྱུན་མི་ལྡན་ལ་ཚིགས་ཀྱི་ཁྱབ་པ་མི་སྦྱོར་ཏེ་ཚིགས་ཀྱི་སེལ་བ་མི་སྲིད་པའི་ཕྱིར་རོ་ཞེས་ཟེར་རོ། །
དེ་ནི་མ་ཡིན་ཏེ། ལུང་ཞུ་བ་ལས་རེག་་་་་་བསྙེན་པར་མ་རྫོགས་པས་བུད་མེད་ལ་རེག་པར་བཤམས་ལ་བསྙེན་པར་རྫོགས་ནས་རེག་ན་ཅིར་འགྱུར་ཉེས་པ་སྦོམ་པོར་འགྱུར་རོ་ཞེས་གསུངས་པ་ལ་སོགས་པ་སྟེ་པ་ལ་སོགས་པ་སྦྱོར་བ་རྒྱུན་མི་ལྡན་ལ་ཚིགས་ཀྱི་སེལ་བ་སྦྱར་བའི་ཕྱིར་རོ། །
སྦྱོར་བ་རྒྱུན་མི་ལྡན་རྣམས་ཀྱི་ཡང་ལྟུང་བ་དངོས་གཞི་རྫོགས་པར་བསྐྱེད་པ་ལ་ནི་སྦྱོར་བ་དང་མཐར་ཐུག་གི་དུས་ན་བསླབ་པའི་ཚིགས་གཅིག་པའི་ཡན་ལག་ཚང་བས་ཚིགས་གཅིག་པའི་ཡན་ལག་གི་ཁྱབ་པ་མི་སྦྱོར་བ་མི་རིགས་སོ། །
ཚིགས་ཀྱི་སེལ་བ་མི་སྲིད་པའང་མ་ཡིན་ཏེ་་་་་་དགེ་ཚུལ་ལས་དགེ་སློང་དུ་གྱུར་པ་ལྟ་བུ་ཚིགས་འཕོ་བ་ལ་སྐད་ཅིག་ལས་མེད་པའི་ཕྱིར་དང་། ཚིགས་་་་་་དགེ་སློང་ལས་དགེ་ཚུལ་དུ་བབས་པ་ལྟ་བུ། མར་ལ་འཕོ་བ་ལ་ཤིན་ཏུའང་སྲིད་པའི་ཕྱིར་རོ། །
གཉིས་པ་རང་ལུགས་བཞག་པ་ནི་ལྟུང་བ་སྡེ་ལྔའི་དངོས་གཞི་རྫོགས་པ་ཐམས་ཅད་ལ་བསྙེན་རྫོགས་ཀྱི་བསབ་པའི་ཚིགས་གཅིག་པ་ཡན་ལག་ཏུ་དགོས་པར་སྦྱར་རོ། །
དགེ་ཚུལ་གྱིས་སྦྱོར་བ་བྱས་ནས་དགེ་སློང་གིས་མཐར་ཐུག་གྲུབ་པའི་སྦོམ་པོ་ལ་སོགས་པ་ལ་ནི་ཚིགས་གཅིག་པ་ཡན་ལག་ཏུ་མི་དགོས་སོ། །
་་་་་དེ་ཡང་ཉེས་བྱས་ཀྱི་སྡེ་ལ། ལུང་ཞུ་བ་ལས་ཉེས་བྱས་ཀྱི་སྡེ་མ་གཏོགས་པ་དགེ་སློང་ཕའི་ལྟུང་བ་སྡེ་བཞི་ལ་ཕམ་པའི་རྫུན་ལ་སོགས་པ་བཞི་བཅུ་རྩ་ལྔ་མ་གཏོགས་པ་ལྟུང་བ་གཞན་རྣམས་ཀྱི་ཚིགས་ཀྱི་ཡན་ལག་དངོས་སུ་གསུངས་པས་དེ་དག་ལ་ཡང་མདོར་བསྡུས་སྦྱར་བའོ། །

གཉིས་པ་ཡན་ལག་རང་གི་ངོ་བོ་ནི་སྦྱོར་བ་དང་མཐར་ཐུག་གཉིས་ཀའི་གནས་སྐབས་ན་བསྙེན་རྫོགས་ཀྱི་བསླབ་པའི་ཚིགས་དེ་ཉིད་དང་ལྡན་པའོ། །
གསུམ་པ་སེལ་བ་ནི་སྦྱོར་བ་བསླབ་པའི་ཚིགས་གཞན་གྱིས་བྱས་ན་མཐར་ཐུག་ཚིགས་གཞན་དུ་གྲུབ་པའོ། །
བཞི་པ་ཅིར་འགྱུར་ལ་གསུམ་ལས། དང་པོ་གཞན་ལུགས་དགག་པ་ནི་འདིར་ཁ་ཅིག་ན་རེ་ལྟུང་བ་དངོས་གཞི་བསྐྱེད་པ་ལ་ཚིགས་གཅིག་པ་ཡན་ལག་ཏུ་མི་དགོས་ཤིང་། ཚིགས་ཐ་དད་སེལ་བར་མི་འགྱུར་ཏེ། ལུང་ཞུ་བ་ལས། བསྙེན་པར་མ་རྫོགས་པས་མི་ཚངས་པར་སྤྱད་པར་བརྩམས་ནས་བསྙེན་པར་རྫོགས་ནས་བཅུག་ན་ཅིར་འགྱུར། མཐར་འགྱུར་རོ་ཞེས་གསུངས་པ་ལ་སོགས་པ་དང་། འབྱིན་པའི་སྐབས་ཀྱི་ཞུ་བ་ལས་བསྙེན་པར་མ་རྫོགས་པས་བརྩལ་ནས་བསྙེན་པར་རྫོགས་ནས་ཕྱུང་ན་ཅིར་འགྱུར། དགེ་འདུན་ལྷག་མར་འགྱུར་རོ་ཞེས་གསུངས་པ་ལ་སོགས་ཏེ་་་་་་ཕམ་པ་སྔ་མ་གསུམ་དང་འབྱིན། །
འཁྲིག་ཚིག་བསྙེན་བཀུར་སྨྱན་བྱེད་དང་། །
གཞི་མེད་བག་ཙམ་ལྷག་མས་སྐུར། །
དུད་འགྲོ་འདེབས་སྤྱོད་གསོད་གསུམ་མོ། །
དེ་ལྟར་ལྟུང་བ་བཅུ་གསུམ་ཚིགས་ཐ་དད་ལ་ལྟུང་བ་དངོས་གཞི་རྫོགས་པར་་་་་་ལུང་ལས་གསུངས་པས་གཞན་ལ་ཡང་རྒྱུ་མཚན་མཚུངས་པའི་ཕྱིར་དང་། ཊཱི་ཀ་ལས་ཚིགས་ཕྱི་མར་དངོས་གཞིའི་ཁ་ན་མ་ཐོ་བར་འགྲུབ་པར་འགྱུར་བའི་སྦྱོར་བ་ཚིགས་སྔ་མར་བྱས་པ་དེ་ན་སྨད་པ་ཉིད་ཡིན་ཏེ་ཞེས་གསུངས་པས་ཤེས་སོ་ཞེས་ཟེར་རོ། །
འོ་ན་འདི་ཉིད་ལས་ཚིགས་སྔ་མར་སྦྱོར་བ་བྱས་པ་ལ་ཡང་ངོ་ཞེས་ན་སྨད་དུ་གསུངས་པ་དེ་ཅི་ཞེ་ན། འདིར་ན་སྨད་དུ་བཤད་པ་ནི་སྦྱོར་བའི་གནས་སྐབས་ཀྱི་ལྟུང་བ་དེ་ཆུང་བའམ་ན་སྨད་པ་ཡིན་ཏེ། ཊཱི་ཀ་ལས་སྦྱོར་བ་སྔ་མ་དེ་ན་སྨད་པ་ཉིད་དོ་ཞེས་བཤད་པས་ཤེས་སོ་ཞེས་ཟེར་རོ། །
དེ་ནི་མི་རིགས་ཏེ། ཚིགས་ཐ་དད་སེལ་བར་མི་འགྱུར་ན། ལུང་ཞུ་བ་ལས། བསྙེན་པར་མ་རྫོགས་པས་རྐུ་བའི་སྦྱོར་བ་བྱེད་ལ། བསྙེན་པར་རྫོགས་པ་ན་རྐུ་ན་ཉེས་པ་སྦོམ་པོའོ་ཞེས་བྱ་བ་ལ་སོགས་པ་ཚིགས་འཕོས་པ་ལ་ལྟུང་བ་ན་སྨད་དུ་ལན་མང་དུ་གསུངས་པ་དང་འགལ་ཞིང་། འོད་ལྡན་ལས་ཀྱང་། དགེ་ཚུལ་ཉིད་ཀྱིས་སྦྱོར་བ་བྱས་པ་ཙམ་གྱི་དབང་གིས་བསྙེན་པར་རྫོགས་པ་ཉིད་དུ་གྲུབ་ན་ཆུང་བ་ཉིད་ཡིན་ཏེ། སྔ་མའི་ཚིགས་སུ་སྦྱོར་བ་བྱས་པའི་ལས་ཀྱི་ལམ་ཚིགས་ཕྱི་མ་ལ་རྫོགས་ན་ཆུང་བ་ཉིད་ཡིན་ནོ་ཞེས་བཤད་པ་དང་འགལ་ལོ། །
རིགས་པས་ཀྱང་་་་་་ཁྱིམ་པ་འམ་དགེ་ཚུལ་གྱིས་སྦྱོར་བ་བྱས་ཤིང་དགེ་སློང་དུ་གྱུར་པ་ན་མཐར་ཐུག་གྲུབ་པ་དེ་ལ་ལྟུང་བ་དངོས་གཞི་མི་སྐྱེད་པར་ཐལ། སྦྱོར་བའི་གནས་སྐབས་ན་བསྙེན་རྫོགས་ཀྱི་བསླབ་པའི་ཡན་ལག་མ་ཚང་བའི་ཕྱིར་རོ། །
ལུས་ལས་ལྟུང་བ་བཅུ་གསུམ་གྱི་དངོས་གཞི་རྫོགས་པར་གསུངས་པ་ནི་ཚིགས་སྔ་མ་ལ་ཁད་རིང་བའི་སྦྱོར་བ་བྱས་ནས། ཚིགས་ཕྱི་མ་ལ་མེད་མི་རུང་གི་སྦྱོར་བ་ཡོད་པ་ལ་དགོངས་པ་སྟེ། དེ་ལྟ་མ་ཡིན་ན་་་་་་དངོས་གཞི་སྐྱེད་པའི་ཡན་ལག་མ་ཚང་པ་ལ་ལྟུང་བ་དངོས་གཞི་རྫོགས་པར་ཧ་ཅང་ཐལ་བར་འགྱུར་རོ། །
ཊཱི་ཀ་ལས་ཚིགས་ཕྱི་མར་དངོས་གཞིའི་ཁ་ན་མ་ཐོ་བ་འགྲུབ་པར་འགྱུར་ཞེས་བཤད་པ་དེ་ཚིགས་ཕྱི་མ་ལ་ཉེས་བྱས་ལ་སོགས་པའི་དངོས་གཞི་འབྱུང་བ་ལ་དགོངས་སོ་ཞེས་བརྗོད་དོ་ཊཱི་ཀ་ལས་སྦྱོར་བ་སྔ་མ་དེ་ན་སྨད་པ་ཉིད་དོ་ཞེས་བཤད་པ་དེ་ཡང་སྦྱོར་བ་སྔ་མ་དེས་འཕངས་པའི་ཚིགས་ཕྱི་མའི་ལྟུང་བ་དེ་ན་སྨད་དོ་ཞེས་དགོངས་པ་སྟེ། གཞན་དུ་ན་སྔར་གྱི་གནོད་བྱེད་དམིགས་པས་སོ། །
ཡང་ཁ་ཅིག་ན་རེ་ཚིགས་གཅིག་པ་ཡན་ལག་ཏུ་མི་དགོས་ཤིང་ཚིགས་ཐ་དད་སེལ་བར་མི་འགྱུར་ཞེས་པ་ལ་སོགས་པ་སྔ་མ་དང་མཐུན་ལ། མདོ་རྩ་བ་འདིར་ན་སྨད་དུ་བཤད་པ་ནི་འདུན་པ་ལོག་པའི་ན་སྨད་ཡིན་ཏེ། དེ་ཡང་ཚིགས་སྔ་མར་ཉེས་པའི་སྦྱོར་བ་བྱས་པ་དེ་ལ་འདུན་པ་མ་ལོག་ན་ཡན་ལག་ངེས་པ་ཡིན་པས་སྡོམ་པ་མི་སྐྱེ་བ་ལས། ཚིགས་ཕྱི་མའི་སྡོམ་པ་སྐྱེ་པའི་ཕྱིར་ཡན་ལག་ངེས་པ་མེད་པར་གསལ་ལོ་ཞེས་ཟེར་རོ། །

དེ་ནི་མ་ཡིན་ཏེ། སྡོམ་པའི་བསྲུང་བྱ་ཐམས་ཅད་བསྲུང་ངོ་སྙམ་དུ་་་་་་སྤྱིར་ལེན་སེམས་ཡོད་ན་བྱེ་བྲག་རེ་རེ་ནས་མི་དགོས་ཏེ། གལ་ཏེ་དགོས་ན་ཕྱི་ནང་གི་སྤང་བྱ་བསམ་གྱིས་མི་ཁྱབ་པས་སྤང་བྱ་རེ་རེ་ལ་་་་་་དེའི་སྡོམ་པའི་ལེན་སེམས་རེ་རེ་་་་་་སྡོམ་ལེན་གྱི་བློས་མི་ལྕོགས་པས་སྡོམ་པ་སྐྱེ་བ་མི་སྲིད་པར་འགྱུར་བས་སོ། །
དེས་ན་ཡན་ལག་ངེས་པ་ནི་སྤང་བྱའི་བྱེ་བྲག་སྤང་བར་མི་འདོད་པ་ཡིན་པས་ན་ཁྱོད་ཀྱི་ལུགས་དེ་མི་འཐད་དོ། །
གལ་ཏེ་འོད་ལྡན་ལས་འདུན་པ་ལོག་ན་ཉེས་པ་ཆུང་བའི་སྒྲུབ་བྱེད་དུ། ཚིགས་སྔ་མར་སྦྱོར་བ་བྱས་པ་ལ་ཡང་ངོ་ཞེས་་་་་་འོད་ལྡན་དུ་གཞུང་དྲངས་པས་ཀྱང་འདུན་པ་ལོག་པའི་ན་སྨད་དུ་གསལ་ལོ་ཞེ་ན། དེ་ནི་འདུན་པ་ལོག་ན་ཉེས་པ་ཆུང་བ་དེ་དང་། ཉེས་པ་ཆུང་བ་ཙམ་དུ་འདྲ་བའི་མཐུན་དཔེར་བསླབ་ཚིགས་ཐ་དད་ཀྱི་གཞུང་་་་་་འོད་ལྡན་དུ་དྲངས་པ་ཡིན་ནོ་ཞེས་བརྗོད་དོ། །
གཉིས་པ་རང་ལུགས་བཞག་པ་ནི་ལྟུང་བ་སྡེ་ལྔའི་དངོས་གཞི་རྫོགས་པ་ཐམས་ཅད་ལ་ཚིགས་གཅིག་པ་ཡན་ལག་ཏུ་དགོས་ལ། ཚིགས་ཐ་དད་སེལ་བར་འགྱུར་རོ། །
དེ་ཡང་་་་་་དགེ་ཚུལ་ལྟ་བུ་ཚིགས་སྔ་མར་སྦྱོར་བ་བྱས་ཏེ་ཚིགས་སྔ་མའི་སྦྱོར་བ་དེའི་རྐྱེན་གྱིས་ཚིགས་ཕྱི་མར་མཐར་ཐུག་གྲུབ་ན་སྤྱིར་བཏང་ལ་དངོས་གཞི་རྣམ་པའི་ན་སྨད་དུ་འགྱུར་ཏེ། ལུང་ཞུ་བ་ཉུང་ཤོས་ལས་མ་བྱིན་ལེན་དང་སྲོག་གཅོད་ལ་སོགས་པ་ལྟུང་བ་ཕལ་ཆེ་བའི་སྐབས་སུ་ན་སྨད་དུ་གསུངས་ཤིང་། འདི་ཉིད་ཀྱང་ཚིགས་སྔ་མར་སྦྱོར་བ་བྱས་པ་ལ་ཡང་ངོ་ཞེས་ན་སྨད་དུ་གསུངས་པ་དང་། འོད་ལྡན་ལས་ཀྱང་དགེ་ཚུལ་ཉིད་ཀྱི་སྦྱོར་བ་བྱས་པ་ཙམ་གྱི་དབང་གི་ཞེས་ན་སྨད་དུ་གསུངས་པའི་གཞུང་གོང་དུ་དྲངས་པ་དེ་དག་གིས་གྲུབ་བོ། །
འདི་ལ་ལྟུང་བ་དངོས་གཞི་རྫོགས་པར་མི་བསྐྱེད་པའི་རྒྱུ་མཚན་ནི། སྦྱོར་བའི་གནས་སྐབས་ན་བསྙེན་རྫོགས་ཀྱི་བསླབ་པའི་ཡན་ལག་མ་ཚང་བའི་ཕྱིར་རོ། །
ན་སྨད་སྐྱེད་པའི་རྒྱུ་མཚན་ནི་གཙོ་བོར་ན་ལྟུང་བ་ན་སྨད་དུ་བཅས་པའི་དབང་གིས་སོ། །
དམིགས་བསལ་ནི་འཆང་འབྲལ་ལྟ་བུ་ལ་ཚིགས་ཀྱི་སེལ་བ་ན་སྨད་དུ་འགྱུར་བ་མི་སྲིད་ལ། ལོ་དྲུག་སྟན་ལ་ནི་ཚིགས་མར་འཕོས་ན་སྦྱོར་བའི་ཉེས་བྱས་བསྐྱེད་ཀྱང་ཚིགས་ཡར་འཕོས་པ་ལ་ལྟུང་བ་མེད་དོ། །
གསུམ་པ་རྩོད་པ་སྤང་བ་ནི་གལ་ཏེ་དགེ་སློང་གིས་ནི་མི་གསོད་པའི་བསམ་སྦྱོར་གཏན་ནས་མ་བྱས་པར་དགེ་ཚུལ་གྱིས་མི་གསོད་པའི་སྦྱོར་བ་བྱས་པ་ཙམ་གྱི་དབང་གིས་དགེ་སློང་དུ་གྱུར་པ་ན་མཐར་ཐུག་གྲུབ་པ་ཆོས་ཅན། དགེ་སློང་ལ་མི་གསོད་པའི་ལྟུང་བ་གཏན་ནས་མི་སྐྱེད་པར་ཐལ། དགེ་སློང་གིས་མི་གསད་པར་གཏན་ནས་མ་བསམས་ཤིང་དགེ་སློང་གི་མི་གསོད་པའི་སྦྱོར་བ་གཏན་ནས་མ་བྱས་པའི་ཕྱིར་ཞེ་ན་ཁྱབ་པ་མ་གྲུབ་སྟེ། དགེ་སློང་མས་མི་གསོད་པའི་སྦྱོར་བ་བྱས་ནས་དེ་དགེ་སློང་དུ་མཚན་གྱུར་པ་ན་མཐར་ཐུག་གྲུབ་པའི་སྐབས་སུ་མ་ངེས་པ་ཞུགས་སོ། །
གཞན་ཡང་ཁྱེད་ཀྱིས་བཀོད་པའི་རྟགས་དེ་ལ་ཆོས་དེས་ཁྱབ་པ་མེད་དེ། དགེ་སློང་རང་ཉིད་དང་ཤེས་རྒྱུད་གཅིག་པའི་གང་ཟག་གིས་སྦྱོར་བ་བྱས་པ་ལས་གྱུར་པའི་མཐར་ཐུག་དགེ་སློང་ལ་ལྟུང་བ་སྐྱེད་བྱེད་དུ་གྲུབ་པ་ཡོད་པའི་ཕྱིར་རོ། །
དེ་ཡང་ལུང་ཞུ་བ་་་་་་ཉུང་ཤོས་ལས་སོ། །
་་་་་ཤ་ལུགས་སྨྲ་བ་རྣམས་ན་རེ། དགེ་ཚུལ་གྱིས་མི་གསད་པའི་སྦྱོར་བ་བྱས་ཏེ། དགེ་སློང་དུ་གྱུར་པ་དེ་མཐར་ཐུག་གྲུབ་པ་ན་དགེ་སློང་ལ་ལྟུང་བ་མེད་དོ་ཞེས་གསུངས་པ་ལུང་ཞུ་བ་ཉུང་ཤོས་ལས་སྦོམ་པོར་གསུངས་པ་དང་འགལ་བས་ལྔ་པ་རྒྱུ་མཚན་ནི་ཅིར་འགྱུར་གྱི་སྐབས་སུ་བཤད་ཟིན་ཏོ། །

གཉིས་པ་ཡན་ལག་གི་དོན་ལ་གཉིས་ཏེ། མཐར་ཐུག་གི་སྒོ་ནས་བསྟན་པ་དང་། སྦྱོར་ལྟུང་གི་སྒོ་ནས་བསྟན་པའོ། །
དང་པོ་ནི། ཚིགས་སྔ་མར་སྦྱོར་བ་བྱས་པ་ཞེས་པ་འདི་སྐབས་འདིར་བརྗོད་ཀྱི་ལྟུང་བ་ཐམས་ཅད་ལ་སྤྱིར་བསྟན་པ་ཡིན་ཡང་། བྱེ་བྲག་ལ་མཚོན་ན་གོ་སླ་བས། །
ཁང་པ་ཁང་ཆེན་ལྟ་བུ་ལ་ཚིགས་སྔ་མར་དགེ་ཚུལ་གྱིས་སྦྱོར་བ་བྱས་པ་ལ་ཚིགས་ཕྱི་མ་དགེ་སློང་དུ་གྱུར་པ་ན་མཐར་ཐུག་གྲུབ་པ་ལ་ཡང་ངོ་སྟེ་ན་སྨད་པ་ཉིད་དོ་ཞེས་སྔ་མར་སྦྱར་རོ། །
་་་་་ཁང་ཆེན་གྱི་སྦོམ་པོ་བསྐྱེད་པའི་ཡན་ལག་གཞན་ཐམས་ཅད་ཚང་བའི་དབང་དུ་བྱས་ཏེ་དགེ་ཚུལ་གྱིས་ཁང་ཆེན་རྩིག་པའི་སྦྱོར་བ་བྱས་ནས་དགེ་སློང་དུ་གྱུར་པ་ན་མཐར་ཐུག་གྲུབ་པ་ཆོས་ཅན། ཁང་ཆེན་གྱི་སྦོམ་པོ་འབྱུང་རུང་ཡིན་ཏེ། ཁང་ཆེན་གྱི་སྦོམ་པོའི་རྒྱུ་ཚོགས་པ་ཚང་བའི་ཕྱིར་རོ། །
ཉེས་བྱས་དང་ལྟུང་མེད་དུ་བྱེད་པའི་རྐྱེན་གཞན་མ་བྱུང་བར་ཁང་པ་ཁང་ཆེན་བརྩིག་པ་ན་དགེ་ཚུལ་ཉིད་ཀྱིས་སྦྱོར་བ་བྱས་པ་ཙམ་གྱི་དབང་གིས་དགེ་སློང་ཉིད་ན་མཐར་ཐུག་གྲུབ་པའི་ལྟུང་བ་ཆོས་ཅན། ལྟུང་བ་ན་སྨད་པ་ཡིན་ཏེ། བཅས་པའི་ཁྱད་པར་སྦོམ་པོར་བཅས་པ་ལས་འདས་པའི་ལྟུང་བ་ཡིན་པའི་ཕྱིར་རོ། །
དེ་ཡང་ཁང་པ་ཁང་ཆེན་གྱི་ཞུ་བ་ལས། བསྙེན་པར་མ་རྫོགས་པས་་་་་་བརྩིག་པར་བརྩམས་ནས་བསྙེན་པར་རྫོགས་ཏེ་་་་་་ཟིན་ལགས་ན་ཅིར་འགྱུར་སྦོམ་པོར་འགྱུར་རོ་ཞེས་གསུངས་ཤིང་། དེ་བཞིན་དུ་ལྟུང་བ་གཞན་རྣམས་ལ་ཡང་སྐབས་འདིར་རང་རང་གི་ན་སྨད་དུ་སྤྱིར་བསྟན་པ་ཡིན་ནོ། །
གཉིས་པ་སྦྱོར་ལྟུང་གི་སྒོ་ནས་བསྟན་པ་ནི། ལུང་ཞུ་བ་ལས། བསྙེན་པར་རྫོགས་པས་་་་་་རྐུ་བར་བཤམས་ཏེ་བསྙེན་པར་མ་རྫོགས་པས་བརྐུས་ན་ཅིར་འགྱུར་སྦོམ་པོར་འགྱུར་རོ་ཞེས་གསུངས་པའི་རྗེས་སུ་འབྲངས་ཏེ་དགེ་སློང་གིས་མ་བྱིན་ལེན་ལྟ་བུའི་སྦྱོར་བ་བྱས་ནས་དེ་དགེ་ཚུལ་དུ་བབས་པ་ན་མཐར་ཐུག་གྲུབ་ན་དེའི་སྦྱོར་བ་བྱེད་པ་པོའི་ཚིགས་ཕྱི་མ་དགེ་སློང་ལ་ཡང་སྦྱོར་བའི་ན་སྨད་པ་དེ་དང་ལྡན་པ་ཉིད་ཡིན་ནོ་ཞེས་པའོ། །
་་་་་ཕྱི་མ་ལ་ཡང་དེ་ལྡན་པ་ཞེས་པའི་མདོ་འདི་ལ་ཊཱི་ཀ་ལས་ནི་ཚིགས་ཕྱི་མ་སྟེ་བསྙེན་པར་རྫོགས་པ་ཉིད་དོ། །
དེ་ལ་ཡང་ཚིགས་སྔ་མ་དེ་དང་ལྡན་པ་ཉིད་ཡིན་ཏེ་ཞེས་བཤད་དོ། །
ཚིགས་ཕྱི་མ་དགེ་སློང་ལ་ཡང་ཚིགས་སྔ་མ་དགེ་བསྙེན་གྱི་སྡོམ་པ་དང་དགེ་ཚུལ་གྱི་སྡོམ་པའི་རྒྱུན་མ་བཏང་བར་ཡོད་པས་སྡོམ་པ་གསུམ་ལྡན་ནོ། །
་་་་་དེ་ཡང་སྡོམ་པ་གསུམ་གྱི་གནས་ཚུལ་ནི་སྔར་གཞི་སྟོད་དུ་བཤད་ཟིན་ཏོ། །
འོ་ན་དགེ་སློང་གིས་མ་བྱིན་ལེན་ལྟ་བུའི་སྦྱོར་བ་བྱས་ནས་དེ་དགེ་ཚུལ་དུ་བབས་པ་ན་མཐར་ཐུག་གྲུབ་ན། དགེ་ཚུལ་དེ་ལ་ཅིར་འགྱུར་ཞེ་ན། ཕམ་པ་དང་འདྲ་བའི་ཉེས་བྱས་སུ་འགྱུར་ཏེ། ཊཱི་ཀ་ལས་་་་་་བབས་པའི་ཚིགས་དག་ཏུ། དངོས་གཞིར་གྱུར་པའི་ཁ་ན་མ་ཐོ་བ་འགྲུབ་པར་འགྱུར་ཞེས་བཤད་དོ། །
དེ་ཡང་ཉེས་བྱས་དེའི་སྦྱོར་བ་དང་མཐར་ཐུག་གི་དུས་ན་དགེ་ཚུལ་གྱི་སྡོམ་པ་ཡོད་ཅིང་ཉེས་བྱས་དེའི་ཡན་ལག་གཞན་ཚང་གི་དབང་དུ་བྱས་་་་་་འདིར་སྦྱོར་བ་ནི་ཕམ་པའི་སྦྱོར་བ་ཡིན་པས། ཕམ་པའི་སྦྱོར་བ་ལས་ཕམ་པ་དང་འདྲ་བའི་ཉེས་བྱས་བསྐྱེད་པ་འགལ་ཞེ་ན། ལྟུང་བ་ཆེ་བའི་རྒྱུས་ཆུང་བ་བསྐྱེད་པར་རུང་ཞེས་གསུངས་སོ། །
པའོ། །
གཉིས་པ་ཞར་ལས་བྱུང་བ་་་་་་ལ་རྫས་ཀྱི་ཁྱད་པར་ལས་གྱུར་པ་ཞར་བྱུང་དུ་བསྟན་པ། ནི་རྫས་དངོས་སུ་བཀག་པ་བས་དཀོན་ཞིང་རིན་ཆེ་བའི་སྒོ་ནས་བཟང་པོ་ལ་ཡང་བཀག་པ་དེ་དང་ལྡན་པ་ཉིད་ཡིན་ནོ། །

དེའང་ཡུལ་གང་ན་བལ་ནག་པོ་བས་བལ་དཀར་པོ་དཀོན་ཞིང་རིན་ཆེ་བ་ཡིན་ན་བལ་དཀར་པོ་ལ་སྟན་བྱེད་ན་སྤང་ལྟུང་བསྐྱེད་པ་ལྟ་བུ་སྟེ། རང་གི་རྣམ་བཤད་དང་ཊཱི་ཀ་ལས་ཆ་གཉིས་བསྲེ་བའི་སྐབས་ནས་བཤད་དོ། །
་་་་་ཊཱི་ཀ་ལས་རྩ་བར་རེག་ན་ཉེས་བྱས་ཞེས་གསུངས་པ་ཡང་ན་སྨད་དེ་བཅས་པའི་སྒོ་ནས་དངོས་སུ་བཀག་པ་ཡིན་ནོ། །
ལྟུང་བྱེད་དུ་མི་འགྱུར་བ་ནི་དངོས་པོ་རུང་པའི་ཡན་ལག་མ་ཚང་བའི་ཕྱིར་རོ། །
ཁ་ཅིག་ན་རེ་རྫས་བཀག་པ་བས་བཟང་པོ་ནི་ལྷའི་རིན་པོ་ཆེ་དེ་དང་བཙུན་མོ་རིན་པོ་ཆེ་ལ་སོགས་པ་ཡིན་ནོ་ཞེས་ཟེར་རོ། །
དེ་ནི་མ་ཡིན་ཏེ་ལུང་ཞུ་བ་ལས་ལྷ་རྫས་ཀྱི་རིན་པོ་ཆེའམ་རིན་པོ་ཆེར་གཏོགས་པ་ལག་གིས་བཟུང་ན་་་་་་ལྟུང་བྱེད་དུ་མི་འགྱུར་བ་ནི་དུས་རེ་འགའ་བ་ཡིན་པས་དགག་བྱ་གནས་སྐབས་ཀྱི་སྒོ་ནས་མི་རྫོགས་པའི་ཕྱིར་རོ། །
ཉེས་བྱས་སུ་འགྱུར་རོ་ཞེས་དངོས་སུ་བཀག་པའི་ཕྱིར་དང་། སྤྱིར་བུད་མེད་ལ་རེག་པ་དངོས་སུ་བཀག་པའི་ཕྱིར་རོ། །
དེ་བཞིན་དུ་རྟ་མཆོག་རིན་པོ་ཆེ་དང་། ཞིང་དང་ཁང་བཟང་ལ་སོགས་པ་ལ་རེག་ན་ཡང་ལྟུང་བར་འགྱུར་རོ་སྙམ་དུ་མི་བསམ་སྟེ། དགག་པ་ཧ་ཅང་ཐལ་བར་འགྱུར་བའི་ཕྱིར་རོ། །
དཀོན་ཞིང་རིན་ཆེ་བའི་སྒོ་ནས་རྫས་དངོས་སུ་བཀག་པ་དེ་དང་། འདྲ་བ་ལ་ཡང་ངོ་སྟེ་བཀག་པ་དེ་དང་ལྡན་པ་ཉིད་ཡིན་ནོ། །
ཊཱི་ཀ་ལས་སྲིན་བལ་དང་འདྲ་བ་མོན་དར་དང་དུ་ཀཱུ་ལའི་རས་ལ་སྟན་བྱེད་ན་སྤང་བའི་ལྟུང་བྱེད་དུ་འགྱུར་བར་བཤད་དོ། །
འོ་ན་མོན་དར་དེ་སྲིན་བལ་དང་འདྲ་ན་ལུང་དགེ་སློང་མའི་རྣམ་འབྱེད་ལས་མོན་དར་ཞེས་བྱ་བ་ནི་སྲིན་བལ་ལོ་ཞེས་གསུངས་པ་དང་འགལ་སྙམ་ན། མོན་དར་ལ་རིགས་གཉིས་ཡོད་དེ། སྲིན་བལ་ལས་བྱས་པ་དང་། རྩྭ་ལས་བྱས་པ་སྟེ། ཕྱི་མ་ནི་ལུང་ཕྲན་ཚེགས་ཀྱི་འགྲེལ་བ་ལས། མོན་དར་འདྲ་བ་ལ་ཡང་ངོ་ཞེས་པ་འདི་འོད་ལྡན་ལས་གུར་ཀུམ་དང་ཁ་དོག་གསལ་ཆེས་པའི་སྒོ་ནས་འདྲ་བ་མེ་ཏོག་ཤེ་པ་ལི་ཀས་ཁ་བསྒྱུར་བ་ཡང་ཉན་ཐོས་རྣམས་ལ་བཀག་པར་བཤད་དོ། །
གསེར་ལ་རེག་པ་བཀག་པ་དང་འདྲ་བ་གཡུ་ལ་རེག་པ་ཡང་བཀག་པར་ཤེས་པར་བྱའོ། །
་་་་་དེ་བཞིན་དུ་ཁྲབ་རྙིང་མ་ལ་རེག་པ་དང་བྱང་ཤ་ཟན་གྱི་ཡུལ་དུ་རྩམ་པ་སློང་ན་ཡང་བསོད་པ་སློང་བའི་ལྟུང་བྱེད་བསྐྱེད་པ་སྟེ། འདྲ་བ་ལ་ཡང་ངོ་ཞེས་སྦྱར་རོ་ཞེས་གསུང་ངོ་། །
བཞི་པ་མཚན་གྱི་ཡན་ལག་ཞར་བྱུང་དང་བཅས་པ་ནི། མཚན་གྱུར་པ་ཞེས་པ་ནས་སོ། །
འདི་ལ་གཉིས་ཏེ། སྤྱིའི་དོན་དང་། ཡན་ལག་གི་དོན་ཏོ། །
དང་པོ་ལ་གཉིས་ལས། དང་པོ་ལྟུང་བ་ཐུན་མོང་དང་ཐུན་མོང་མ་ཡིན་པའི་དབྱེ་བ་ནི། དགེ་སློང་ཕ་མའི་ལྟུང་བ་ལ་གཉིས་སུ་དབྱེ་སྟེ། ཐུན་མོང་དང་ཐུན་མོང་མ་ཡིན་པའོ། །
དང་པོ་ལ་གཉིས་ཏེ། མཚན་ཉིད་ཅི་འདྲ་བའི་ཐུན་མོང་དང་རྗེས་སུ་མཐུན་པ་མིང་ཙམ་གྱི་ཐུན་མོང་ངོ་། །
དང་པོ་ནི་སྲོག་གཅོད་པའི་ཕམ་པ་ལྟ་བུ་སྟེ། རྟེན་དགེ་སློང་ཕ་མ་གཉིས་ལ་ལྟུང་བ་ཆེ་ཆུང་མཉམ་པོར་བཅས་ཤིང་ལྟུང་བའི་ཡན་ལག་ཐུན་མོང་བའོ། །
གཉིས་པ་རྗེས་སུ་མཐུན་པ་མིང་ཙམ་གྱི་ཐུན་མོང་ནི། སྐྱོན་ནས་སྨྲ་བའི་ལྟུང་བྱེད་ལྟ་བུ་སྟེ། རྟེན་དགེ་སློང་ཕ་མ་གཉིས་ལ་ལྟུང་བ་ཆེ་ཆུང་མཉམ་པོར་བཅས་ཤིང་ལྟུང་བའི་ཡན་ལག་ཐུན་མོང་མ་ཡིན་པའོ། །
གཉིས་པ་ཐུན་མོང་མ་ཡིན་པ་ནི་རེག་པའི་ཕམ་པའམ་འབྱིན་པའི་ལྷག་མ་ལྟ་བུའོ། །
དེ་ཡང་དགེ་སློང་ཕ་མའི་ལྟུང་བ་ཐུན་མོང་མ་ཡིན་པར་བཞག་པའི་རྒྱུ་མཚན་ནི་ལྔ་སྟེ། རེག་པའི་ཕམ་པ་དང་ལྷག་མ་ལྟ་བུ་་་་་་སྡེ་ཚན་མི་འདྲ་བའི་ཕྱིར་དང་། དགེ་སློང་ཕ་མས་ཡང་ཡང་ཟོས་པའི་ལྟུང་བ་ལྟ་བུ་་་་་་ཆེ་ཆུང་མི་འདྲ་བའི་ཕྱིར་དང་། ཉིན་མོ་འབྲལ་བའི་ལྷག་མ་ལྟ་བུ་་་་་་ཡོད་མེད་མི་འདྲ་བའི་ཕྱིར་དང་། སྐྲོད་པའི་ལྟུང་བྱེད་གཉིས་ནི་བཅས་པའི་་་་་་དབྱེ་བ་མི་འདྲ་བའི་ཕྱིར་དང་། ལྷུང་བཟེད་འཆང་བའི་སྤང་ལྟུང་དངོས་གཞིར་་་་་་འགྱུར་དུས་མི་འདྲ་བའི་ཕྱིར་རོ། །

བདུན་བཅུ་རྩ་གཉིས་སོ་ཞེས་གནས་ངན་ལེན་འཆབ་པ་ཐུན་མོང་བར་བཞག་པ་ནི་ལྷག་མ་འཆབ་པའི་ཆ་ནས་དགེ་སློང་ཕ་མའི་ལྟུང་བྱེད་ཐུན་མོང་བ་ཡིན་ནོ། །
ཕམ་པ་འཆབ་པའི་ཆ་ནས་ཐུན་མོང་མ་ཡིན་པ་སྟེ། ཕམ་པའི་སྐབས་ཀྱི་གཞུང་ལས་སྔར་བཤད་ཟིན་ཏོ། །
གཉིས་པ་ཡན་ལག་གི་དོན་ལ་བཞི་སྟེ། མཚན་ཉིད་ཅི་འདྲ་བའི་ཐུན་མོང་གི་དབང་དུ་བྱས་པ་དང་། ཐུན་མོང་མ་ཡིན་པའི་དབང་དུ་བྱས་པ་དང་། དེ་དག་གི་ཞར་ལས་བྱུང་བ་དང་། དེ་དག་གི་འཐད་པ་བསྟན་པའོ། །
དང་པོ་་་་་་སྔར་ལན་གཉིས་སུ་མཚན་གྱུར་པའི་དགེ་སློང་གིས་མི་གསོད་པ་ལྟ་བུའི་སྦྱོར་བ་བྱས་ནས་ལན་གསུམ་པར་མཚན་གྱུར་པ་དངོས་གཞིའི་ལྟུང་བ་དེ་སྐྱེ་བའི་ཞིང་ཉིད་མ་ཡིན་ནོ། །
དེས་ན་ལན་ཅིག་མཚན་གྱུར་པ་ལྟ་བུའི་དབང་དུ་བྱས་ན་ནི་དགེ་སློང་གིས་མི་གསོད་པ་ལྟ་བུའི་སྦྱོར་བ་བྱས་ནས་དགེ་སློང་མར་མཚན་གྱུར་ཏེ་མཐར་ཐུག་གྲུབ་པ་ནི་དངོས་གཞིའི་ལྟུང་བ་དེ་སྐྱེ་བའི་ཞིང་ཉིད་དེ་རྟེན་ཉིད་ཡིན་ནོ། །
་་་་་སྲོག་གཅོད་པའི་ཕམ་པའི་ཡན་ལག་གཞན་ཐམས་ཅད་ཚང་བའི་དབང་དུ་བྱས་ཏེ། དགེ་སློང་གིས་མི་གསོད་པའི་སྦྱོར་བ་བྱས་ནས་མཐར་ཐུག་གྲུབ་པ་དང་དུས་མཉམ་དུ་དེ་མཚན་གྱུར་པའི་དགེ་སློང་མ་ཆོས་ཅན། སྲོག་གཅོད་པའི་ཕམ་པ་དངོས་སུ་བསྐྱེད་དེ། སྲོག་གཅོད་ཀྱི་ཕམ་པ་དངོས་སུ་བསྐྱེད་པ་དེའི་ཞིང་ཉིད་ཡིན་པའི་ཕྱིར་རོ། །
འདི་ནི་མཚན་ཉིད་ཅི་འདྲ་བའི་ཐུན་མོང་གི་ལྟུང་བ་དེ་སྐྱེས་ཟིན་གནས་པའི་ཞིང་ཉིད་ཀྱང་ཡིན་ནོ། །
མཚན་གྱུར་པ་ནི་དེའི་ཞིང་ཉིད་ཡིན་ཞེས་པའི་་་་་་མདོ་འདི་ནི་མཚན་ཉིད་ཅི་འདྲ་བའི་ཐུན་མོང་བ་ཐམས་ཅད་ཀྱི་དབང་དུ་བྱས་ཏེ་སྤྱིར་བསྟན་པ་ཡིན་ནོ། །
དེ་ཡང་མཚན་ཉིད་ཅི་འདྲ་བའི་ཐུན་མོང་བ་ལྔ་བཅུ་རྩ་དྲུག་ཡོད་དེ། དེ་ཡང་ལུང་ཞུ་བ་ལས། རྐུ་དང་སྨྱན་དང་སྐུར་འདེབས་གསུམ། །
འཆང་འཇོག་སློང་དང་སློང་རིགས་དང་། །
རིན་ཐང་སོ་སོར་བསྐུར་བ་དང་། །
གསེར་དངུལ་སྐྱེད་གཉིས་ལྷུང་བཟེད་འཚོལ། །
འཐག་གཉིས་རྫུན་འདོན་སྐྱེ་བ་གཅོད། །
རིམ་གཉིས་འདུག་གནས་ཕྱེ་དང་ནི། །
སྤངས་ཟ་་་་་་ཁབ་ལུང་ཞུ་བ་ལས་སྤངས་ཟ་ལ་དགེ་སློང་ལས་དགེ་སློང་མར་གྱུར་ན་ཉེས་བྱས་སུ་གསུངས་པ་ནི་མཐར་ཐུག་མ་ཚང་བ་ལ་དགོངས་ཏེ། དགེ་སློང་མ་ལས་དགེ་སློང་དུ་གྱུར་ན་ལྟུང་བྱེད་དུ་གསུངས་པ་དང་མཚུངས་པར་སྦྱར་རོ། །
དུས་མིན་ཁ་ནས་མིད། །
གཅེར་བུ་དམག་གསུམ་མེ་རེག་དང་། །
ནུབ་ལྷག་ཁ་བསྒྱུར་རིན་ཆེན་རེག །ཁྲུས་བྱེད་རྩེ་དང་རྐུན་མ་དང་། །
ས་རྐོ་མགྲོན་དང་ཆང་འཐུང་དང་། །
དུས་མིན་ཟས་བཅས་སྐྱ་རེངས་དང་། །
ཁབ་རལ་གདིང་གཡན་བདེ་གཤེགས་གོས། །
བཞི་བཅུ་བརྒྱད་ལ་དངོས་སུ་གསུངས། །
མི་ཚངས་སྤྱོད་དང་སྲོག་གཅོད་བཞི། །
ཕམ་རྫུན་བདེན་སྨྲ་ས་བོན་འཇོམས། །
དེ་ལྟར་བརྒྱད་ལ་ནི་མདོ་བསྡུས་སྦྱར་བར་བྱའོ། །
་་་་་ས་བོན་སྐྱེ་འཇིག་གཉིས་པོ་གཅིག་ཏུ་བགྲངས་ནས་ལྔ་བཅུ་རྩ་ལྔ་ཞེས་བླ་མ་རྣམས་གསུང་ཡང་ལུང་ལས་སྐྱེ་བ་གཅོད་པ་ལ་དངོས་སུ་གསུངས་པས་ས་བོན་འཇོམས་པ་ལ་མདོར་བསྡུས་སྦྱར་བ་སྟེ་དངོས་ཀྱི་ལྟུང་བ་དང་མདོར་བསྡུས་ཀྱི་ལྟུང་བ་ཐ་དད་དུ་བགྲང་ན་ལྔ་བཅུ་རྩ་དྲུག་ཅེས་བརྗོད་དོ། །
དམིགས་བསལ་ནི་་་་་་གཞན་གྱི་ཡན་ལག་རང་གི་ཁ་འམ་བཤང་ལམ་དུ་བླངས་པའི་ཆ་ནས་མཚན་ཉིད་ཅི་འདྲ་བའི་ཐུན་མོང་ཡིན་གྱི་དགེ་སློང་གི་ཟག་བྱེད་ཀྱིས་་་་་་བུད་མེད་ཀྱི་ཟག་བྱེད་དུ་མི་ཚངས་པར་སྤྱོད་པ་་་་་འི་སྦྱོར་བ་བྱེད་བཞིན་པ་ན་མཚན་གྱུར་ན་ཕམ་པར་མི་འགྱུར་བ་དང་། ལྷུང་བཟེད་ཕུལ་དགུ་བས་ཆུང་བའམ་ཆེ་བ་སློང་བ་་་་་་ནི་དགེ་སློང་ལ་སྤང་ལྟུང་སྐྱེད་བྱེད་དགེ་སློང་མ་ལ་ལྷུང་བཟེད་ཚད་དང་མི་ལྡན་དང་། གོས་ལས་གྱུར་པ་རྣམས་ལ་གོས་ལྕི་བ་དང་ཡང་བ་འཆང་འཇོག་ལ་སོགས་པ་བྱེད་པ་་་་་་ནི་དགེ་སློང་ལ་སྤང་ལྟུང་བསྐྱེད་ཀྱང་དགེ་སློང་མ་ལ་གོས་རུང་བ་མ་ཡིན་དང་། ཟས་ལ་སོགས་པ་རྣམས་ལ་གསོག་འཇོག་ལག་ཉ་ལ་སོགས་དང་འབྲེལ་བ་་་་་་དུས་མ་ཡིན་པར་ཟ་བར་སོགས་པ་རྣམས་ནི་མཚན་ཉིད་ཅི་འདྲ་བའི་ཐུན་མོང་མ་ཡིན་ཏེ། དགེ་སློང་ཕ་མའི་ལྟུང་བ་དེ་དག་ནི་ཡན་ལག་ཐུན་མོང་མ་ཡིན་ནོ། །

གཉིས་པ་ཐུན་མོང་མ་ཡིན་པ་རྣམས་ཀྱི་དབང་དུ་བྱས་པ་ལ་ལྔ་ལས། དང་པོ་སྦྱོར་ལྟུང་ཆུང་བ་སོ་ན་ནི་གནས་ཤིང་བཅས་པ་ཆེར་གྱུར་པ་ནི། ན་སྨད་པའི་དོན་གྱིས་སྦྱོར་བ་ཞེས་སོ། །
དེ་ཡང་དགེ་སློང་མ་གཉིས་ཁྲི་གཅིག་ལ་ཉལ་ན་ལྟུང་བྱེད་བསྐྱེད་ལ། དགེ་སློང་ཕ་གཉིས་ཁྲི་གཅིག་ལ་ཉལ་ན་ཉེས་བྱས་བསྐྱེད་པ་དེ་གོ་བར་བྱས་ལ། འགྲེལ་བས་འདི་ལྟར་བཤད་དེ། དགེ་སློང་གཉིས་ཁྲི་གཅིག་ལ་རེག་པ་དང་བཅས་བཞིན་དུ་སྐྱ་རེངས་མ་ཤར་བའི་མདུན་རོལ་ཏུ་ཉལ་བ་ན་སྨད་པའི་དོན་ཉེས་བྱས་ཀྱི་སྦྱོར་བ་བྱེད་བཞིན་པ་གང་ཡིན་པ་ཉིད་ལ་མཚན་གྱུར་ན་ན་སྨད་པ་དེའི་ཞིང་ཉིད་ཡིན་ནོ། །
ཞེས་པ་སྟེ་དེ་གཉིས་དགེ་སློང་མར་གྱུར་ཏེ་སྐྱ་རེངས་ཤར་ན་ཡང་ལྟུང་བ་ན་སྨད་པ་དེའི་ཞིང་ཉིད་ཡིན་ནོ། །
སྐབས་འདིར་མཐར་ཐུག་གི་ལྟུང་བ་ཡང་ཉེས་བྱས་ཁོ་ནར་ཟད་ཀྱི་ཁྲི་གཅིག་ལ་ཉལ་བའི་ལྟུང་བྱེད་དུ་མི་འགྱུར་རོ། །
ཞུ་འགྲེལ་་་་་་ལས་བཤད། རང་ཅག་དེའི་རྗེས་སུ་མི་འབྲང་སྟེ། ཊཱི་ཀ་ལས་ལྷག་པའི་དོན་གྱི་སྦྱོར་བ་ལས་ནི་ལྟུང་བ་ན་སྨད་པ་འབྱུང་བར་འགྱུར་གྱི། ན་སྨད་པའི་དོན་གྱི་སྦྱོར་བ་ལས་མཚན་གྱུར་པ་ལས་ནི་ལྷག་པ་འབྱུང་བར་མི་འགྱུར་བས། འདིར་དངོས་གཞི་ཡང་ན་སྨད་པ་ཉིད་འབྱུང་གི ལྷག་པ་མི་འབྱུང་བར་བསྟན་ཏོ་ཞེས་བཤད་པ་ནི། མཚན་གྱུར་གྱི་སྤྱི་གཞུང་ལེགས་པ་ཡིན་ནོ། །
ན་སྨད་པའི་དོན་གྱི་སྦྱོར་བ་ཞེས་པ་དགེ་སློང་གིས་དགེ་སློང་མ་ལ་བརྡེག་པའི་ཉེས་བྱས་དེ་མཚན་མཐུན་ལ་བརྡེག་པའི་ལྟུང་བྱེད་པས་ཆུང་བས་ན་ལྟུང་བ་ན་སྨད་པའོ། །
དེ་ཉིད་བརྗོད་པར་བྱ་བའི་དོན་ཡིན་པས་ན་དོན་ཏོ་ན་སྨད་པ་དེ་ཉིད་ཀྱི་སྦྱོར་བ་བྱེད་བཞིན་པ་གང་ཡིན་པ་ཉིད་ལས་མཚན་གྱུར་ན་ན་སྨད་པ་དེའི་ཞིང་ཉིད་ཡིན་ཏེ་རྟེན་མཚན་གྱུར་པས་བཅས་པ་ཆེར་གྱུར་ཀྱང་སྦྱོར་ལྟུང་ཆུང་བ་ཉིད་སོ་ན་གནས་སོ་ཞེས་བསྟན་ཏོ། །
སྐབས་འདིར་མཐར་ཐུག་གི་ལྟུང་བ་ཡང་ན་སྨད་པ་ཁོ་ནར་ཟད་ཀྱི་དངོས་གཞི་ཉིད་དུ་ནི་མི་འགྱུར་རོ། །
ན་སྨད་པའི་དོན་གྱིས་སྦྱོར་བ་ཞེས་པའི་་་་་་མདོ་འདི་ནི་་་་་་དགེ་སློང་མ་ཡང་ཡང་ཟ་བའི་སྦྱོར་བ་བྱེད་པའི་ཉེས་བྱས་ཕྲ་མོ་བྱུང་ནས་མཚན་གྱུར་པ་ལྟ་བུ་མཚན་སྔ་མ་ན་བཅས་པ་ཆུང་ལྡན་གྱི་སྦྱོར་བ་བྱེད་བཞིན་པ་ལས་རྟེན་མཚན་གྱུར་པས་བཅས་པ་ཆེར་གྱུར་པ་ཐམས་ཅད་ཀྱི་དབང་དུ་བྱས་ཏེ་སྤྱིར་བསྟན་པ་ཡིན་ནོ། །
འདི་ལ་སྔོན་གྱི་འདུལ་བ་འཛིན་པ་རྣམས་ཀྱིས་ནི་སྦྱོར་བ་ཆེ་ཆུང་ཞེས་བརྡ་བཏགས་ཏེ། མཚན་གྱུར་པ་ན་སྦྱོར་ལྟུང་ཆུང་བ་དེ་སོ་ན་གནས་ཤིང་བཅས་པ་ཆེར་གྱུར་པས་ན་དེ་སྐད་དོ། །
གཉིས་པ་མཐར་ཐུག་གི་ལྟུང་བ་ཆུང་དུ་གྱུར་ཅིང་བཅས་པ་ཡང་ཆུང་དུ་གྱུར་པ་ནི་བྱས་པ་ནི་དེ་ཉིད་ཡིན་ཞེས་སོ། །
དེ་ཡང་དགེ་སློང་མ་རེག་པའི་ཕམ་པ་རྫོགས་པར་བྱས་པ་དེ་དགེ་སློང་ཕར་མཚན་གྱུར་ན་སྔར་གྱི་རེག་པའི་ཕམ་པ་དེ་ནི་ལྟུང་བ་ན་སྨད་དུ་གྱུར་པ་ཡིན་པས་ཁ་ན་མ་ཐོ་བ་ན་སྨད་པ་དེ་ཉིད་ཡིན་ནོ། །
་་་་་སྐབས་འདིར་ཊཱི་ཀ་ལས། ཁ་ན་མ་ཐོ་བ་དེ་ཉིད་ཡིན་ནོ་ཞེས་བཤད་པ་ནི་ཁ་ན་མ་ཐོ་བ་ན་སྨད་པ་དེ་ཉིད་ཡིན་ནོ་ཞེས་པའི་ཐ་ཚིག་སྟེ། སྐབས་འདིར་་་་་་ཊཱི་ཀ་ལས་དགེ་སློང་མ་རེག་པའི་ཕམ་པ་བྱུང་བ་དེ་མཚན་གྱུར་ཅིང་དགེ་སློང་དུ་གྱུར་ན། རེག་པ་དེ་དགེ་སློང་དེ་ལ་སྦོམ་པོར་འགྱུར་ཞེས་གསུང་ངོ་། །
འོ་ན་ཊཱི་ཀ་ལས་བྱས་པ་ནི་དེ་ཉིད་ཡིན་ནོ་ཞེས་འབྱུང་བ་དེའི་ཡུལ་ནི་དངོས་གཞིའི་ལྟུང་བའི་ཞིང་ཉིད་ཡིན་པར་སྟོན་ཏོ་ཞེས་གསུངས་པ་དང་འགལ་ལོ་ཞེ་ན། དེ་ནི་མཐར་ཐུག་གྲུབ་པའི་ལྟུང་བ་དེའི་གནས་སྐབས་ཀྱི་ཞིང་ཉིད་ཡིན་པ་ལ་དགོངས་ནས་དངོས་གཞིའི་ཞིང་ཉིད་ཡིན་ཞེས་བསྟན་ཏོ། །

འདིར་སྦྱོར་བ་བཀོད་ན་དགེ་སློང་མ་རེག་པའི་ཕམ་པ་རྫོགས་པར་བྱས་པ་དེ་ཤེས་པ་རང་བཞིན་དུ་གནས་བཞིན་དུ་མཚན་གྱུར་ན་རེག་པའི་ལྟུང་བ་དེ་ཆོས་ཅན། ཁ་ན་མ་ཐོ་བ་ན་སྨད་པ་དེ་ཉིད་ཡིན་ཏེ། ལྟུང་བ་སྦོམ་པོར་གྱུར་པ་དེ་ཉིད་ཡིན་པའི་ཕྱིར་རོ། །
བྱས་པ་ནི་དེ་ཉིད་ཡིན་ཞེས་གསུངས་པའི་་་་་་མདོ་འདི་ནི་་་་་་དགེ་སློང་ཡང་ཡང་ཟ་བའི་ལྟུང་བྱེད་བྱུང་ནས་མཚན་གྱུར་པ་ལྟ་བུ། ལྟུང་བ་ཆེ་བའི་དངོས་གཞི་རྫོགས་པར་བྱུང་ཟིན་ནས་མཚན་གྱུར་པས་བཅས་པ་ཆུང་དུ་སོང་ན་ཐམས་ཅད་དུ་ཡང་ལྟུང་བ་ཆུང་དུ་འགྱུར་རོ། །
ཞེས་སྤྱིར་བསྟན་པ་ཡིན་ནོ། །
འདི་ལ་སྔོན་གྱི་འདུལ་བ་འཛིན་པ་རྣམས་ཀྱིས་ནི་དངོས་གཞི་ཆེ་ཆུང་ཞེས་བརྡ་བཏགས་ཏེ། ལྟུང་བ་དངོས་གཞི་རྫོགས་པར་བྱུང་ཟིན་པ་ན་མཚན་གྱུར་པས་བཅས་པ་ཆུང་དུ་གྱུར་ཅིང་ལྟུང་བ་ཡང་ཆུང་དུ་གྱུར་པས་ན་དེ་སྐད་དོ། །
་་་་་སྦྱོར་བ་ཆེ་ཆུང་ཞེས་བརྡ་བཏགས་པ་ཡང་གཞུང་འདིས་མཚོན་ནས་བསྟན་ཏེ། དགེ་སློང་མས་སྐྱེས་པ་ལ་རེག་པའི་སྦྱོར་བ་བྱེད་བཞིན་པ་ན་མཚན་གྱུར་ན། སྦྱོར་བ་བྱེད་བཞིན་པའི་ལྟུང་བ་ཆུང་དུ་གྱུར་བའོ། །
གསུམ་པ་མཐར་ཐུག་གི་ལྟུང་བ་ཆུང་བ་སོ་ན་གནས་ཤིང་བཅས་པ་ཆེར་གྱུར་པ་ནི་ན་སྨད་པ་ནི་རང་གི་ཉིད་དོ་ཞེས་སོ། །
དེ་ཡང་དགེ་འདུན་ལྷག་མ་ལས་སྡེ་ཚན་ན་སྨད་པ་སྟེ་དགེ་སློང་མ་ཁུ་བ་འབྱིན་པའི་ལྟུང་བྱེད་བྱུང་ཟིན་ནས་དགེ་སློང་ཕར་མཚན་གྱུར་ན་ནི་ན་སྨད་པ་རང་གི་ཁ་ན་མ་ཐོ་བ་ཉིད་དོ། །
འདིར་བམ་པོ་ལྔ་བཅུ་པ་ལས་ན་སྨད་པ་རང་གི་ཁ་ན་མ་ཐོ་བ་ཉིད་དོ་ཞེས་བཤད་དོ། །
སྐབས་འདིར་རང་གི་རྣམ་བཤད་དང་ཊཱི་ཀ་ལས་དགེ་སློང་དེ་ལ་ཡང་འབྱིན་པའི་ལྟུང་བྱེད་ཁོ་ནར་འགྱུར་གྱི་འབྱིན་པའི་ལྷག་མར་ནི་མི་འགྱུར་རོ་ཞེས་གསུངས་སོ། །
ན་སྨད་པ་ནི་རང་གི་ཉིད་དོ་ཞེས་པའི་་་་་་མདོ་འདི་ནི་་་་་་དགེ་སློང་མས་ཡང་ཡང་ཟོས་པའི་མཐར་ཐུག་གྲུབ་པའི་ཉེས་བྱས་བྱུང་ནས་མཚན་གྱུར་པ་ལྟ་བུ་ན་སྨད་པའི་མཐར་ཐུག་ལྟུང་བ་ཆུང་བ་བྱུང་ཟིན་ནས་མཚན་གྱུར་པས་བཅས་པ་ཆེར་གྱུར་ན་ཐམས་ཅད་དུ་ཡང་། མཐར་ཐུག་གི་ལྟུང་བ་ཆུང་བ་བྱུང་བ་དེ་ཆེར་མི་འགྲོ་བར་སོ་ན་གནས་སོ་ཞེས་སྤྱིར་བསྟན་པ་ཡིན་ནོ། །
འདི་ལ་སྔོན་གྱི་འདུལ་བ་འཛིན་པ་རྣམས་ཀྱིས་ནི་དངོས་གཞི་ཆེ་ཆུང་ཞེས་བརྡ་བཏགས་ཏེ། མཚན་གྱུར་པ་ན་མཐར་ཐུག་གི་ལྟུང་བ་ཆུང་བ་སྔར་བྱུང་བ་དེའི་རྒྱུན་ལྟུང་བ་ཆུང་བ་ཉིད་དུ་སོ་ན་གནས་ཤིང་བཅས་པ་ཆེར་གྱུར་པས་ན་དེ་སྐད་དོ། །
སྐབས་འདིར་རྩོད་པ་འདི་སྐད་དུ་དགེ་སློང་མ་ཁུ་བ་འབྱིན་པ་ལས་དགེ་སློང་དུ་གྱུར་ན་འབྱིན་པའི་ལྟུང་བྱེད་ཁོ་ནར་འགྱུར་གྱི། འབྱིན་པའི་ལྷག་མར་མི་འགྱུར་ན། ལུང་ཞུ་བ་ཉུང་ཤོས་ལས་དགེ་སློང་མ་ཁུ་བ་འབྱིན་པ་ལས་མཚན་གྱུར་ཏེ་དགེ་སློང་དུ་རེད་ན་ཅིར་འགྱུར། དགེ་འདུན་ལྷག་མར་འགྱུར་རོ་ཞེས་བཤད་པ་དང་འགལ་ཞེ་ན། དགེ་འདུན་ལྷག་མར་འགྱུར་རོ་ཞེས་གསུངས་པ་དེ་ནི།་་་་་དགེ་སློང་དུ་གྱུར་ནས་སྦྱོར་བ་གསར་སྐྱེད་ཀྱིས་ཕྱུང་བ་ལ་དགོངས་སོ་ཞེས་རིགས་སོ། །
གཞན་ཡང་ལུང་ཞུ་བ་ལས། བསྔོས་བསྒྱུར་སྐྱོན་སྨྲ་ཕྲ་མ་སྐྱོ་སྔོགས་བྱེད། །
གནས་ངན་ལེན་བརྗོད་དང་ནི་བཤེས་དེ་དང་། །
ཁྱད་གསོད་ཁྲི་གདིང་འབྱུང་དང་འདུས་ཟ་དང་། །
མི་སྨྲ་འགྲོ་དང་མ་གུས་ཟས་བཅས་དང་། །
ད་གདོང་ཁྲི་རྐང་བརྡལ་དང་བསླབ་པ་འདྲལ། །
དེ་ལྟར་ལྟུང་བ་བཅོ་བརྒྱད་དེ་རྣམས་ཀྱི། །
སྦྱོར་དང་མཐར་ཐུག་བར་དུ་མཚན་གྱུར་ན། །

མཐར་ཐུག་ལྟུང་བྱེད་བསྐྱེད་པར་ལུང་ལས་གསུངས། །
དེ་རྣམས་ཀྱི་ན་སྨད་སོ་ན་མི་གནས་པར་ལྟུང་བ་ཆེར་འགྲོ་བར་གསུངས་པ་ནི་མཚན་ཕྱི་མའི་སྐབས་ཀྱི་སྦྱོར་བ་ཡོད་པ་ལ་དགོངས་པ་སྟེ། ཊཱི་ཀ་ལས་དགེ་སློང་སྤངས་པའི་རྗེས་སུ་ཕྱོགས་པའི་ལྟུང་བྱེད་འབྱིན་བཞིན་དུ་མཚན་གྱུར་ན་སྤངས་པའི་རྗེས་སུ་ཕྱོགས་པ་དེ་དགེ་སློང་མ་དེ་ལ་བཟློག་པའི་ཕམ་པའི་སྦོམ་པོར་འགྱུར་ཏེ། དགེ་སློང་མར་གྱུར་པ་ན་་་་་་དེ་ཡང་བཟློག་པའི་ཚུལ་གྱིས་ཞུགས་ན་ནི་སྦོམ་པོ་ཉིད་ཡིན་ལ། མ་ཞུགས་ན་ནི་ཉེས་བྱས་སོ་ཞེས་བཤད་པ་དང་མཚུངས་པའི་ཕྱིར་དང་། དེ་ལྟར་མིན་ན་མཚན་་་་་་ལྟུང་བ་ཆུང་བའི་སྦྱོར་བ་བྱས་པ་ལས་མཚན་གྱུར་པས་ལྟུང་བ་ཆེ་བ་བསྐྱེད་ན་གྱུར་གྱི་བཅས་པའི་སྤྱི་གཞུང་དང་འགལ་བའི་ཕྱིར་རོ། །
བཞི་པ་ལྟུང་མེད་སོ་ན་གནས་ཤིང་བཅས་པ་ཡོད་པར་གྱུར་པ་ནི། ཞག་བཅུར་མ་ལོན་པ་ཞེས་སོ། །
དེ་ཊཱི་ཀ་ལས་དགེ་སློང་གིས་ལྷུང་བཟེད་ལྷག་པ་ཞག་བཅུ་ལས་འདས་པར་བཅངས་ན་སྤང་བར་འགྱུར་ལ། དགེ་སློང་མས་ནི་ཞག་གཅིག་ལས་འདས་པར་བཅངས་ན་སྤང་བར་འགྱུར་པ་དེ་ལ་་་་་་ཡང་དགེ་སློང་ཕས་ལྷུང་བཟེད་བྱིན་གྱིས་མ་བརླབས་པར་ཞག་བཅུར་མ་ལོན་པ་སྟེ་ཞག་དགུ་ཚུན་ཆད་བཅངས་པ་ལས་དགེ་སློང་མར་མཚན་གྱུར་ན་སྔར་གྱི་ཁག་དགུ་པོ་དེ་དག་ནི་ཞག་གཅིག་གི་ཆ་དང་འདྲ་བ་ཉིད་དོ་ཞེས་པ་སྟེ། ཞག་གཅིག་གི་ཆ་སྔ་དྲོ་ཙམ་ཞིག་བཅངས་པ་དང་འདྲ་སྟེ་ལྷུང་བཟེད་འཆང་བའི་ལྟུང་བ་མི་བསྐྱེད་པ་ཉིད་དོ། །
མདོ་འདིས་དངོས་སུ་བསྟན་པའི་ཆ་ནས་ནི་ལྷུང་བཟེད་འཆང་བ་འབའ་ཞིག་གི་གཞུང་ཡིན་ནོ། །
མདོ་འདིས་མཚོན་ནས་བསྟན་པའི་ཆ་ནས་ནི་སྤྱིར་བསྟན་པ་སྟེ། དགེ་སློང་ལ་ཉིན་མོ་འབྲལ་བའི་ལྷག་མའི་བཅས་པ་མེད་པ་ལས་དགེ་སློང་མར་མཚན་གྱུར་པ་ན་བཅས་པ་དེ་ཡོད་པར་གྱུར་པ་ལྟ་བུ་མ་གྱུར་པ་ན་བཅས་པ་དེ་མེད་པ་ལས་མཚན་གྱུར་པས་བཅས་པ་དེ་ཡོད་པར་གྱུར་ན་ཐམས་ཅད་དུ་ཡང་མཚན་གྱུར་པས་ལྟུང་བ་དེ་ཡོད་པར་མི་འགྱུར་རོ་ཞེས་སྤྱིར་བསྟན་པ་ཡིན་ནོ། །
འདི་ལ་སྔོན་གྱི་འདུལ་བ་འཛིན་པ་རྣམས་ཀྱིས་ནི་མེད་ཡོད་ཅེས་བརྡ་བཏགས་ཏེ། བཅས་པ་དེ་མེད་པ་ལས་མཚན་གྱུར་པས་བཅས་པ་དེ་ཡོད་པར་གྱུར་པས་ན་དེ་་་་་་སྦྱོར་བ་མེད་ཡོད་དང་དངོས་གཞི་མེད་ཡོད་གཉིས་ཞེས་གསུངས་ཏེ་སྐད་་་་་་བཅས་པ་དེ་མེད་པ་ལས་མཚན་ལན་གསུམ་གྱུར་པ་ནི་བཅས་པ་དེ་ཡོད་པར་མི་འགྱུར་དོ། །
ལྔ་པ་ལྟུང་བ་མེད་པར་གྱུར་ཅིང་བཅས་པ་ཡང་མེད་པར་གྱུར་པ་ནི། ཞིང་མ་ཡིན་པ་ཉིད་ལ་ཞེས་སོ། །
དེ་ཡང་ཉིན་མོ་འབྲལ་བའི་ལྷག་མ་་་་་་དང་ལོ་བཅུ་གཉིས་མ་ལོན་པ་བསྙེན་པར་རྫོགས་པར་བྱེད་པའི་ལྟུང་བྱེད་དང་འཁོར་དང་འཁོར་མང་ཉེ་བར་འཇོག་པའི་ལྟུང་བྱེད་དགེ་སློང་ལ་མེད་ཀྱང་དགེ་སློང་མ་ལ་དེ་རྣམས་ཡོད་པ་ལྟ་བུ་ཐུན་མོང་མ་ཡིན་པའི་ལྟུང་བ་བྱུང་ནས་མཚན་གྱུར་པ་དེ་དགེ་སློང་གིས་ཉིན་མོ་འབྲལ་བ་ལྟ་བུའི་སྦྱོར་བ་བྱེད་པ་ན་མཚན་གྱུར་པ་དང་མཐར་ཐུག་གྲུབ་པ་ན་མཚན་གྱུར་ནས་སོ། །
་་་་་ལྟུང་བ་དེའི་ཞིང་མ་ཡིན་པ་ཉིད་དུ་གྱུར་པ་ལ་ནི་ཐུན་མོང་མ་ཡིན་པའི་ལྟུང་བ་དེ་ཡོད་པ་ལས་ཉམས་ཏེ་ལྟུང་བ་དེ་མེད་པར་གྱུར་ཏོ། །
དེ་ཡང་ཊཱི་ཀ་ལས་ཞིང་མ་ཡིན་པ་ཉིད་ལ་ནི་སྔར་མཚན་མ་གྱུར་པའི་གནས་སྐབས་སུ་ལྟུང་བ་ཐུན་མོང་མ་ཡིན་པ་བྱས་པ་དེ་ཉམས་ཤིང་ཞིག་པ་དང་མེད་པར་རིག་པར་བྱ་སྟེ་ལྟུང་བ་དེ་བཤགས་པར་བྱ་བ་མི་དགོས་སོ་ཞེས་གསུངས་སོ། །
དེ་ཡང་གཏམ་གྱི་གཞི་ལས། ལྟུང་བ་བྱུང་ལ་མ་བཤགས་ཤིང་ཕྱིར་བཅོས་མ་བགྱིས་པར་ནོངས་པ་མ་མཆིས་པར་འགྱུར་བ་མཆིས་སམ་ཡོད་དེ་་་་་་དགེ་སློང་ལྟུང་བ་ཐུན་མོང་མ་ཡིན་པ་སྡེ་བཞི་པོ་བྱུང་བའམ་་་་་་སྡེ་ལྔ་ཞེས་མ་གསུངས་པ་ནི་དགེ་སློང་གི་ཉེས་བྱས་ཀྱི་སྡེ་ལ་ཐུན་མོང་མིན་པ་མེད་པའི་ཕྱིར་རོ། །

དགེ་སློང་མ་ལྟུང་བ་ཐུན་མོང་མ་ཡིན་པ་སྡེ་ལྔ་པོ་བྱུང་བ་དེ་མཚན་གྱུར་ན་ལྟུང་བ་དེ་དག་ལས་བྱུང་བར་བརྗོད་པར་བྱའོ་ཞེས་གསུངས་སོ། །
སྤོ་བའི་གཞིའི་ཞུ་བ་ལས་ཀྱང་དགེ་འདུན་ལྷག་མའི་ནོངས་པ་ཞིག་བྱུང་བ་ལ་མ་བཤགས་ཤིང་སླར་ཕྱིར་བཅོས་མ་བགྱིས་བཞིན་བྱང་བར་འགྱུར་བ་མཆིས་སམ། ཨུ་པ་ལི་ཡོད་དེ་དགེ་སློང་དེ་ཐུན་མོང་མ་ཡིན་པའི་དགེ་འདུན་ལྷག་མ་བྱུང་བར་གྱུར་ལ་དེའི་མཚན་འཕོས་ནའོ་ཞེས་གསུངས་སོ། །
ཞིང་མ་ཡིན་པ་ཉིད་ལ་ནི་ཉམས་པ་འདི་ལ་སྔོན་གྱི་འདུལ་བ་འཛིན་པ་རྣམས་ཀྱིས་ནི་ཡོད་མེད་ཅེས་བརྡ་བཏགས་ཏེ། མ་གྱུར་པ་ན་ཐུན་མོང་མ་ཡིན་པའི་བཅས་པ་དང་ལྟུང་བ་དེ་ཡོད་པ་ལས་མཚན་གྱུར་ནས་བཅས་པ་དེ་དང་ལྟུང་བ་དེ་མེད་པར་གྱུར་པས་ན་དེ་སྐད་་་་་་སྦྱོར་བ་ཡོད་མེད་དང་དངོས་གཞི་ཡོད་མེད་གཉིས་ཞེས་གསུངས་ཏེ། དགེ་སློང་མས་ཉིན་མོ་འབྲལ་བ་ལྟ་བུའི་སྦྱོར་བ་བྱེད་པ་ན་མཚན་གྱུར་པ་དང་མཐར་ཐུག་གྲུབ་པ་ན་མཚན་གྱུར་ནའོ། །
དོ། །
སྐབས་འདིར་རྩོད་པ་འདི་སྐད་དུ། མཚན་གྱུར་པས་ཐུན་མོང་མ་ཡིན་པའི་ལྟུང་བ་དེ་མེད་པར་གྱུར་ན་ནི་སླར་ཡང་མཚན་གྱུར་ན་ལྟུང་བ་དེ་སླར་ལོག་པར་མི་རིགས་པ་ལས། སྤོ་བའི་གཞིའི་ཞུ་བ་ལས་དགེ་འདུན་ལྷག་མའི་ནོངས་པ་ལས་དག་པར་བྱུང་བཞིན་དུ། སླར་ཡང་ནོངས་པ་དེ་བཤགས་དགོས་པར་འགྱུར་བ་མཆིས་སམ། ཨུ་པ་ལི་ཡོད་དེ། འདི་ལྟར་ཡང་དགེ་སློང་དེ་ཐུན་མོང་མ་ཡིན་པའི་དགེ་འདུན་ལྷག་མའི་ཉེས་པ་བྱུང་བར་གྱུར་པ་དེའི་ཚེ་མཚན་འཕོས་ཏེ་དགེ་སློང་མར་མཚན་གྱུར་ནས་དགེ་འདུན་ལྷག་མ་ལས་དག་པར་བྱུང་བ་དང་དེ་སླར་ཡང་མཚན་འཕོས་ཏེ་དགེ་སློང་དུ་གྱུར་ན་ཉེས་པ་དེ་བཤགས་དགོས་སོ་ཞེས་གསུངས་པ་དང་འགལ་ལོ་ཞེ་ན། མཚན་གྱུར་པས་ལྟུང་བ་དག་པར་གསུངས་པ་དེ་ནི། མཚན་གྱུར་པས་ཐུན་མོང་མ་ཡིན་པའི་བཅས་པ་མེད་པར་གྱུར་པས་ན་ལྟུང་བ་དེའི་ནུས་པ་འབྱིན་མ་ནུས་པ་ལ་ལྟུང་བ་དག་པར་བཏགས་པ་ཡིན་གྱི། ལྟུང་བའི་ངོ་བོ་དག་པ་ནི་མ་ཡིན་ཏེ། སླར་མཚན་གྱུར་ན་ལྟུང་བ་དེ་འབྱུང་བར་གསུངས་པས་ཤེས་སོ་ཞེས་གསུངས་སོ། །
ལྟུང་བ་ཆེ་བ་ལས་ཆུང་ངུ་གྱུར་པའང་དེ་བཞིན་ནོ། །
འོ་ན་རེག་པའི་ཕམ་པ་བྱུང་བ་དེ་མཚན་འཕོས་པས་ལྟུང་བ་སྦོམ་པོར་འགྱུར་བ་ལྟ་བུ། ལྟུང་བ་ཆུང་དུ་གྱུར་པས་ན་ལྟུང་བ་ཆུང་བའི་ཕྱིར་བཅོས་བྱས་ནས། སླར་ཡང་མཚན་འཕོས་ན་ལྟུང་བ་དེ་སླར་ལྡོག་གམ་མི་ལྡོག་སྙམ་ན། ཁ་ཅིག་ན་རེ་ལྟུང་བ་ཆུང་དུས་སུ་ཕྱིར་བཅོས་ནས་ལྟུང་བ་སླར་མི་ལྡོག་སྟེ་ལྟུང་བ་དག་པའི་ཕྱིར་རོ་ཞེས་ཟེར་རོ། །
དེ་ལྟར་ན་ལྟུང་བ་ཆེ་བའི་ངོ་བོར་གནས་པ་དག་གམ་ཆུང་བའི་ངོ་བོར་གནས་པ་དག སྔ་མ་ལྟར་ན་ལྟུང་བ་ཆེ་བའི་མིང་རིགས་བརྗོད་པའི་ཕྱིར་བཅོས་མ་བྱས་པ་དང་འགལ་ལོ། །
ཕྱི་མ་ལྟར་ན་མཚན་གྱུར་པས་ལྟུང་བ་ཆེ་བའི་ངོ་བོ་དོར་བར་གྱུར་པ་ལས། སླར་ཡང་མཚན་གྱུར་ན་ལྟུང་བ་དེ་སླར་ལྡོག་པར་གསུངས་པ་དང་འགལ་ལོ། །
་་་་་ལྟུང་བ་དེ་ལས་གྲོལ་ཞེས་ཀྱང་བྱ་ཞིང་། སླར་ཡང་ལྟུང་བ་དེ་ཉིད་དང་བཅས་པར་འགྱུར་བ་མཆིས་སམ། ཡོད་དེ་དགེ་སློང་ལྟུང་བ་ཐུན་མོང་མ་ཡིན་པ་སྡེ་བཞི་པོ་བྱུང་བའམ། དགེ་སློང་མ་ལྟུང་བ་ཐུན་མོང་མ་ཡིན་པ་སྡེ་ལྔ་པོ་བྱུང་བ་དེ་མཚན་གྱུར་ན་ལྟུང་བ་དེ་ལས་གྲོལ་ཞེས་བྱ་ཞིང་། སླར་ཡང་མཚན་གྱུར་ན་ལྟུང་བ་དེ་ཉིད་དང་བཅས་པ་ཡིན་ནོ་ཞེས་ལུང་ལས་བཤད་ཅེས་སྔ་མ་རྣམས་གསུང་ཡང་དེ་ནི་ལུང་ན་མི་སྣང་ངོ་། །
མཚན་གྱུར་ན་ལྷག་མའི་འཆབ་པ་དག་པར་བསྟན་པ་ནི་མཚན་གྱུར་པ་དེ་ལ་སྔར་དགེ་འདུན་ལྷག་མའི་ཉེས་པ་བཅབས་པ་ཉམས་པ་མ་ཡིན་པ་མ་ཡིན་ཏེ་འཆབ་པ་དེ་ཡོད་པ་ལས་ཉམས་ཏེ་མེད་པར་གྱུར་པ་ཡིན་ནོ། །

དེས་ན་སྤོ་བ་སྤྱད་མི་དགོས་སོ། །
གསུམ་པ་དེ་དག་གི་ཞར་ལ་བྱུང་བ་ནི། མགུ་བ་ཞག་དྲུག་གམ་ཟླ་བ་ཕྱེད་རལ་གྱིས་སྤྱད་ཀྱང་རུང་ཆ་ཤས་ཀྱིས་སྤྱད་ཀྱང་རུང་སྟེ། སྔར་མགུ་བ་སྤྱད་པ་ནི་ཕྱིས་མཚན་གྱུར་པ་ན་དོན་མེད་པ་ཉིད་ཡིན་ཏེ་གདོང་མགུ་བ་རྫོགས་པར་སྤྱད་དགོས་སོ་ཞེས་རང་གི་རྣམ་བྱེད་དང་ཊཱི་ཀ་ལས་གསུངས་སོ། །
འོ་ན་ལུང་ཞུ་བ་ལས་དགེ་སློང་དེ་མགུ་བར་བགྱི་བ་སྤྱོད་པ་ན་མཚན་འཕོས་ཏེ་དགེ་སློང་མར་གྱུར་ན་ཆད་པ་བྲལ་བ་ཞེས་བགྱི་བའམ། ཨུ་པ་ལི་མ་ཡིན་ཏེ། ཇི་ཙམ་དུ་སྤྱད་པ་དེ་གྲོངས་ལ་དགེ་འདུན་སྡེ་གཉིས་ལ་ཟླ་བ་ཕྱེད་དུ་སྐོངས་ཤིག་ཅེས་ཞག་་་་་་སྔར་མགུ་བར་སྤྱད་པ་དེ་ཕྱིས་མཚན་གྱུར་པ་ན་གྲངས་ཀྱིས་ཁ་སྐོང་བར་བྱེད་པའི་དོན་ཡོད་པར་གསུངས་པ་དང་འགལ་ལོ་ཞེ་ན། དེང་སང་་་་་་འདུལ་བ་འཛིན་པ་ཁ་ཅིག་ན་རེ་སྔར་མགུ་བ་སྤྱད་པ་དོན་མེད་དུ་གསུངས་པ་ནི་ཉིན་མོ་འབྲལ་བའི་ལྷག་མ་ལྟ་བུ་སྟེ་ཐུན་མོང་མ་ཡིན་པའི་ལྷག་མའི་ལྟུང་བ་བྱུང་ནས་མགུ་བ་སྤྱད་པ་ནི་མཚན་གྱུར་པ་ན་དོན་མེད་དུ་གྱུར་པ་སྟེ་མཚན་གྱུར་པ་ན་ལྟུང་བ་དེ་མེད་པར་གྱུར་པའི་ཕྱིར་རོ། །
སྨྱན་བྱེད་པའི་ལྷག་མ་ལྟ་བུ་སྟེ་ཐུན་མོང་གི་ལྷག་མའི་ལྟུང་བ་བྱུང་ནས་མགུ་བ་སྤྱད་པ་ནི་མཚན་གྱུར་ཀྱང་སྔར་མགུ་བ་སྤྱད་པ་དེ་དོན་ཡོད་པའོ་ཞེས་ཟེར་རོ། །
འོན་ཀྱང་དེ་ནི་མི་བཟང་སྟེ། རང་གི་རྣམ་བཤད་དང་ཊཱི་ཀས་ཁུངས་སུ་དྲངས་པའི་ལུང་ལས་དགེ་སློང་མ་གཉིས་ཀའི་དགེ་འདུན་ལ་མགུ་བ་སྤྱད་པ་ནི་མཚན་གྱུར་ཏེ་དགེ་སློང་དུ་གྱུར་ན་ཅི། དེས་དགེ་འདུན་ལ་ཞག་དྲུག་མགུ་བ་སྤྱད་པར་བགྱི་འཚལ་ལམ་སྤྱད་པར་བྱ་དགོས་སོ་ཞེས་གསུངས་པས་ནི་མགུ་བ་སྤྱད་པ་དོན་མེད་པར་བསྟན་ཏེ། སྔར་གཉིས་ཀའི་དགེ་འདུན་ལ་ཟླ་བ་ཕྱེད་མགུ་བ་སྤྱད་དུ་ཟིན་ཀྱང་ཡང་དགེ་འདུན་ལ་ཞག་དྲུག་མགུ་བ་སྤྱད་པར་དགོས་པར་བསྟན་པའི་ཕྱིར་རོ་ཞེས་གསུངས་པ་མཁས་པ་ཡོན་ཏན་འོད་ལུང་ཁུངས་དང་བཅས་པའི་རྗེས་སུ་མི་འབྲང་བར། ལུང་ཡི་གེ་མ་དག་པའི་རྗེས་སུ་འབྲངས་བར་ཟད་དོ། །
བཞི་པ་དེ་དག་གི་འཐད་སྒྲུབ་བསྟན་པ་ནི། འདི་ལ་ཆོ་ག་རྣམས་གྱུར་ཏོ་སྟེ་མཚན་གྱུར་པ་འདི་ལ་བཅས་པ་རྣམ་པར་གྱུར་པའི་ཕྱིར་དང་།་་་་་བཅས་པ་ཆེ་བ་ལས་ཆུང་དུ་གྱུར་པའི་ཕྱིར་དང་། བཅས་པ་ཡོད་པ་ལས་མེད་པར་གྱུར་པའི་ཕྱིར། ལྟུང་བ་ཆེ་བ་ལས་ཆུང་དུ་གྱུར་པ་དང་ལྟུང་བ་ཡོད་པ་ལས་མེད་པར་གྱུར་པའི་འཐད་སྒྲུབ་ཏུ་བསྟན་པ་སྟེ། མགུ་སྤྱད་དོན་མེད་དུ་གྱུར་པའི་ཡང་འཐད་སྒྲུབ་ཡིན་ནོ། །
འདི་ལ་ཆོ་ག་རྣམས་གྱུར་ཏོ་ཞེས་པ་འདི་ནི་་་་་་མཚན་གྱུར་གྱི་མདོ་དང་པོ་དང་། གཉིས་པ་དང་བཞི་པ་དང་། ལྔ་པའི་འཐད་སྒྲུབ་ནི་མ་ཡིན་ནོ། །
་་་་་མཚན་གྱུར་ཀྱང་ལྟུང་བ་ནི་ཆེར་མི་འགྱུར་བར་རང་སོ་ན་གནས་པ་ཡིན་ཏེ། འདི་ལ་ཆོ་ག་རྣམས་གྱུར་པའི་ཕྱིར་ཞེས་བཀོད་ན་ཕྱིན་ཅི་ལོག་ཏུ་འགྱུར་བའོ། །
དེ་ལྟར་མཚན་གྱུར་གྱི་སྐབས་འདིར་ཞུ་འགྲེལ་མཁན་པོ་ནི་་་་་་པཎྜི་ཏ་དགེ་ལེགས་བཤེས་གཉེན་ལྟུང་བ་ཆུང་བ་ལས་མཚན་གྱུར་པས་ལྟུང་བ་ཆེར་འགྲོ་བར་བཞེད་པ་ལ་་་་་་བོད་ཀྱི་འདུལ་འཛིན་གཞན་གྱིས་སྒྲུབ་བྱེད་ཁ་བསྐངས་ཏེ་འདི་སྐད་དུ་དགེ་སློང་རེག་པའི་ལྷག་མ་བྱུང་བ་མཚན་གྱུར་ན་ཕམ་པའི་སྦོམ་པོར་འགྱུར་བའི་ཕྱིར་དང་། དགེ་སློང་མ་རྒྱ་སྐྱེགས་ཀྱི་ཆང་བུ་འཆང་བའི་ལྟུང་བྱེད་བྱུང་བ་མཚན་གྱུར་ན་ཕྱུང་བའི་ལྷག་མར་འགྱུར་བའི་ཕྱིར་དང་། བཅས་པ་ཆུང་བ་ལས་མཚན་གྱུར་པས་བཅས་པ་ཆུང་དུ་གྱུར་པ་ན་སྔར་གྱི་ལྟུང་བ་ཡང་ཆུང་དུ་འགྲོ་བ་བཞིན་དུ་མཚན་གྱུར་པས་བཅས་པ་ཆེར་གྱུར་པ་ན་སྔར་གྱི་ལྟུང་བ་ཡང་ཆེར་འགྲོ་སྟེ། བཅས་པ་གྱུར་པར་མཚུངས་པའི་ཕྱིར་ཞེས་ཟེར་རོ། །

དེ་ནི་མི་རིགས་ཏེ་ལྷག་མ་ལས་སྦོམ་པོར་གྱུར་པ་དེ་སྡེ་ཚན་ཆེར་གྱུར་པ་ཙམ་ཡིན་གྱི། ལྟུང་བའི་ངོ་བོ་ཆེར་གྱུར་པ་མ་ཡིན་པའི་ཕྱིར་དང་། རྟེན་དགེ་སློང་དུ་མཚན་གྱུར་ཀྱང་། ཆང་བུ་འཆང་བའི་ལྟུང་བྱེད་དེ་ལྷག་མར་འགྱུར་བ་ཉིད་དུ་མ་གྲུབ་སྟེ། རྟེན་དགེ་སློང་དུ་གྱུར་ཀྱང་ལྟུང་བྱེད་དེ་སོ་ན་གནས་པའི་ཕྱིར་རོ། །
འོ་ན་དགེ་སློང་ལ་ཆང་བུ་འཆང་བའི་ལྟུང་བྱེད་ཡོད་པར་ཐལ་ལོ་ཞེ་ན། མདོར་བསྡུས་ཀྱི་ལྟུང་བྱེད་ཡོད་པར་འདོད་པའོ། །
བཅས་པ་གྱུར་པར་མཚུངས་པའི་ཕྱིར་ཞེས་པ་དེ་ཡང་བཅས་པ་གྱུར་པ་ཙམ་དུ་འདྲ་ཡང་་་་་་ཆུང་གྱུར་དང་ཆེ་འགྱུར་བྱེ་བྲག་མི་འདྲ་བའི་ཕྱིར་སྒྲུབ་བྱེད་དུ་མི་འགྱུར་རོ། །
མཚན་གྱུར་པས་སྔར་གྱི་ལྟུང་བ་དེ་ཆེར་འགྲོ་ན་ནི། ཊཱི་ཀ་ལས་ལྷག་པའི་དོན་གྱི་སྦྱོར་བ་ལས་མཚན་གྱུར་པ་ལས་ནི་ལྟུང་བ་ན་སྨད་པར་འབྱུང་བར་འགྱུར་གྱི། ན་སྨད་པའི་དོན་གྱི་སྦྱོར་བ་ལས་མཚན་གྱུར་པ་ལས་ནི་ལྷག་པ་འབྱུང་བ་མི་འགྱུར་བས་ཞེས་གསུངས་པ་དང་འགལ་ལ། ལྟུང་བ་ཆུང་བ་ལས་མཚན་གྱུར་པས་ལྟུང་བ་ཆེན་པོར་འགྲོ་ཞིང་། ལྟུང་བ་མེད་པ་ལས་མཚན་གྱུར་པ་ཙམ་གྱིས་ལྟུང་བ་ཡོད་པར་འགྱུར་ན་ནི། དེའི་ཚེ་ན་ལྟུང་བ་སྤང་བ་བསྒྲུབ་པར་མི་ནུས་པར་ཐལ་བར་འགྱུར་རོ། །
གཉིས་པ་སྦྱོར་བ་འཇུག་པ་ཡུལ་གྱི་ཡན་ལག་ལ་བཞི་ལས། དང་པོ་འདས་པ་དང་མ་འོངས་པ་ལ་བརྟེན་པའི་དོགས་པ་བཅད་ནས་ད་ལྟར་གྱི་ལུས་ལྟུང་བ་སྐྱེད་པའི་ཡན་ལག་ཏུ་བཞག་པ་ནི། རེག་པ་ལ་མཚོན་ན། མེད་མི་རུང་གི་སྦྱོར་བ་དང་མཐར་ཐུག་དེའི་ཚེའི་རེག་ཡུལ་མོའི་དབང་པོ་དང་ལྡན་པའི་ལུས་ནི་རེག་པའི་ལྷག་མ་སྐྱེད་པའི་བྱེད་པ་པོ་ཉིད་ཡིན་གྱི། མེད་མི་རུང་གི་སྦྱོར་བའི་སྔ་རོལ་དང་མཐར་ཐུག་གྲུབ་པའི་འོག་རོལ་གྱི་ལུས་ནི་འདིའི་བྱེད་པ་པོ་མ་ཡིན་ནོ། མདོ་འདི་ནི་ལུང་ཞུ་བ་ལས། རེག་སྨྱན་འཁྲུར་འཇུག་ལེན་གོས་ཏེ། །
ལྔ་པ་སྦྱོར་དང་མཐར་ཐུག་གི །བར་དུ་ཡུལ་དེའི་མཚན་གྱུར་ན། །
ན་སྨད་གསུངས་བསྡུས་གཞན་ལའང་སྦྱར། །
དེའི་ཚེ་ལུས་ནི་མཚོན་པ་ཙམ་སྟེ། མཚན་མཐུན་ཡན་ལག་ཏུ་དགོས་པ་རྣམས་ལ་ནི་་་་་་དེའི་ཚེའི་མཚན་མཐུན་བྱེད་པ་པོ་ཉིད་ཡིན་ནོ། །
དེའི་ཚེའི་ལྟ་བ་མཐུན་པ་བྱེད་པ་པོ་ཉིད་ཡིན་ནོ་ཞེས་པ་ལ་སོགས་པ་སྟེ། ལྟུང་བ་རང་རང་གི་སྦྱོར་བ་དང་མཐར་ཐུག་དེའི་ཚེའི་ལྟུང་བ་རང་རང་གི་གཞིའི་ཡན་ལག་ཚང་བ་བྱེད་པ་པོ་ཉིད་དོ་ཞེས་མཚོན་ནས་བསྟན་ཏོ། །
དམིགས་བསལ་ནི་མངལ་ན་གནས་པའི་སྨྱན་བྱེད་པ་ལ་སྦྱོར་བའི་དུས་ན་མཚན་བསྟེན་རུང་མེད་་་་་་ཀྱང་མཐར་ཐུག་གི་དུས་ན་ཡོད་ན་སྨྱན་བྱེད་པའི་ལྷག་མ་བསྐྱེད་པ་དང་། ཁང་པ་ཁང་ཆེན་ལ་རྨང་བཙུགས་པས་སྲོག་ཆགས་ཤི་ནས་མཐར་ཐུག་གི་དུས་ན་སྐྱེ་བ་པོ་ཕྲ་མོ་མེད་་་་་་ཀྱང་ལྷག་མ་བསྐྱེད་པ་དང་། ཁང་པ་ཁང་ཆེན་བརྩིག་པ་ན་་་་་་དང་པོ་རྩོད་པ་བྱས་པས་རྩོད་པ་ཞི་སྟེ་མཐར་ཐུག་གི་དུས་ན་རྩོད་བཅས་མ་ཡིན་པ་་་་་་ཡང་ལྷག་མར་འགྱུར་དང་། གོས་སློང་བ་ལ་སྦྱོར་བའི་དུས་ན་གོས་ཀྱི་ངོ་བོར་གྲུབ་པ་མེད་ཀྱང་མཐར་ཐུག་གི་དུས་ན་ཡོད་ན་ལྟུང་བ་དངོས་གཞིར་འགྱུར་བ་ལྟ་བུའོ། །
གཉིས་པ་སྐྱེ་གནས་གཞན་ལ་བརྟེན་པའི་དོགས་པ་བཅད་ནས་རང་འགྲོ་བ་གྱུར་གཏོགས་ལྟུང་བའི་ཡན་ལག་ཏུ་བཞག་པ་ནི། ཁྲུང་ཁྲུང་མོ་ལས་སྐྱེས་པའི་མི་གནས་བརྟན་བྲག་དང་ཉེ་བྲག་ལྟ་བུ་བསད་ན་དུད་འགྲོའི་བུ་བསད་པ་ཡིན་པས་དུད་འགྲོ་བསད་པའི་ལྟུང་བྱེད་དུ་འགྱུར་རམ་སྙམ་དུ་དོགས་པ་བསལ་བའི་ཕྱིར་འགྲོ་བ་གཞན་དུད་འགྲོའམ་མི་མ་ཡིན་ལས་སྐྱེས་པའི་མི་ནི་རང་གི་འགྲོ་བ་ཉིད་ཡིན་ཏེ་མི་ཉིད་ཡིན་པས། དེ་བསད་པའམ་དེ་ལ་བརྐུས་ན་ཕམ་པར་འགྱུར་བ་ཡིན་ནོ། །

འདི་ནི་ལུང་ཞུ་བ་ལས་དགེ་སློང་གིས་བྱོལ་སོང་མོའི་མངལ་དུ་མི་བཀུམ་ན་ཅིར་འགྱུར། མངལ་ན་གནས་པ་དེ་ལ་མིར་འདུ་ཤེས་ཏེ་བཀུམ་ན་ནི་མཐར་འགྱུར་རོ། །
ཞེས་གསུངས་སོ། །
དེ་བཞིན་དུ་མི་ལས་གྱུར་པ་ཐམས་ཅད་དུ་ཡང་འགྲོ་བ་གཞན་ལས་སྐྱེས་པའི་མི་ལས་ཀྱང་ལྟུང་བ་དངོས་གཞིར་འགྱུར་བའོ། །
དེ་བཞིན་དུ་མི་ལས་སྐྱེས་པའི་མི་མ་ཡིན་དང་དུད་འགྲོ་ལས་སྐྱེས་པའི་མི་མ་ཡིན་བསད་ན་སྦོམ་པོར་འགྱུར་ཞིང་། མི་ལས་སྐྱེས་པའི་དུད་འགྲོ་དང་མི་མ་ཡིན་ལས་སྐྱེས་པའི་དུད་འགྲོ་བསད་ན་ལྟུང་བྱེད་དུ་འགྱུར་བའོ། །
སྐབས་འདིའི་གནད་ཀྱིས་གཞན་ལ་སྦྱར་བ་ནི། ས་ཆུ་མེ་ལས་གྱུར་པའི་ལྟུང་བ་བསྐྱེད་པ་ལ་ས་ཆུ་མེ་གསུམ་རང་རང་གི་རྒྱུན་ལས་སྐྱེས་པ་ལྟར་ཟད་པར་གྱི་ཏིང་ངེ་འཛིན་ལས་སྐྱེས་པའི་ས་ཆུ་མེ་རྣམས་ཀྱང་ལྟུང་བ་བསྐྱེད་པའི་ཡུལ་དུ་མཚུངས་པར་སྦྱར་རོ་ཞེས་གསུངས་སོ། །
གསུམ་པ་ཁ་དོག་དང་དབྱིབས་ལ་བརྟེན་པའི་དོགས་པ་བཅད་ནས་ཤེས་པའི་རྒྱུད་གར་གཏོགས་ལྟུང་བའི་ཡན་ལག་ཏུ་བཞག་པ་ནི། འགྲོ་བ་གཞན་གྱི་ཞེས་སོ། །
འདི་ལ་གཉིས་ལས་སྤྱིའི་དོན་ཏོ། །
དེ་ལ་གཉིས་ཏེ། འགྲེལ་བའི་འདོད་པར་གཏན་ལ་དབབ་པ་དང་། རང་ལུགས་རྣམ་པར་བཞག་པའོ། །
དང་པོ་ནི་རྒྱ་ཆེ་འགྲེལ་པ་ལས། དགེ་སློང་གིས་མིའི་འགྲོ་བར་གཏོགས་པ་འགྲོ་བ་གཞན་གྱི་ལུས་ཀྱི་རྣམ་པ་བསྟེན་པ་ཞིག་གསོད་ན། དེར་འདུ་ཤེས་པས་ཀྱང་རུང་། འགྲོ་བ་་་་་་གཞན་དུ་འདུ་ཤེས་པས་ཀྱང་རུང་སྟེ་་་་་་དུད་འགྲོའམ་མི་མ་ཡིན་དུ་འདུ་ཤེས་པས་ཀྱང་བསད་པའི་དུས་ན་དངོས་གཞི་ལ་ནི་ཕམ་པ་ཁོ་ནར་འགྱུར་རོ། །
་་་་་ཞེས་དང་བམ་པོ་ལྔ་བཅུ་པ་ལས་ཀྱང་། དགེ་སློང་གིས་མིའི་འགྲོ་བར་གཏོགས་པ་འགྲོ་བ་གཞན་གྱི་ལུས་ཀྱི་རྣམ་པ་བསྟེན་པ་གསོད་ན་མིར་འདུར་ཤེས་ཀྱང་རུང་། འགྲོ་བ་གཞན་དུ་འདུ་ཤེས་པས་ཀྱང་རུང་སྟེ། གང་གསད་པར་བརྣག་པ་དེར་འདུ་ཤེས་པས་བསད་པའི་དུས་ན་ཕམ་པ་ཁོ་ནར་འགྱུར་རོ་ཞེས་སོ། །
ཡང་དེ་གཉིས་ཀ་ལས། འདིར་ཁུངས་ནི་་་་་་ལུང་རྣམ་འབྱེད་ལས་ཨུ་ཏྲ་ཡ་ནའི་རྟོགས་པ་བརྗོད་པ་དྲན་པར་བྱ་སྟེ། འདི་ལྟར་གཙུག་ཕུད་ཅན་གྱིས་ཕས་དགྲ་བཅོམ་པ་ཉིད་ཐོབ་པར་མ་ཤེས་སུ་ཟིན་ཀྱང་། ཕས་བུ་ལ་ཁྱོད་ཀྱིས་མཚམས་མེད་པ་གཉིས་བྱས་ཏེ། ཕ་བསད་པའི་ཕྱིར་དང་དགྲ་བཅོམ་པ་བསད་པའི་ཕྱིར་ཞེས་སྤྲིངས་པ་ལྟ་བུའོ་ཞེས་་་་་་ཊཱི་ཀར་བཤད་དོ། །
དེ་ཡང་བུ་གཞོན་ནུ་གཙུག་ཕུད་ཅན་གྱིས་ཨུ་ཏྲ་ཡ་ན་དགྲ་བཅོམ་པ་ཡིན་པ་ལ་དགྲ་བཅོམ་པ་ཡིན་པར་མི་ཤེས་ཀྱང་། ཕ་ཡིན་པ་ལ་ཕ་ཡིན་པར་ཤེས་ལ། སྐབས་འདིར་ཕ་དང་དགྲ་བཅོམ་པ་རྒྱུད་གཅིག་པའི་ཕྱིར། རྒྱུད་གཅིག་པ་ལ་མ་འཁྲུལ་པའི་ཆ་ཡོད་པས། དེའི་ཆ་ནས་དགྲ་བཅོམ་པ་བསད་པའི་མཚམས་མེད་བྱུང་བའོ། །
དེ་བཞིན་དུ་མི་སྤྲུལ་སྟག་ཏུ་བསྒྱུར་བ་གསོད་པ་ན། སྟག་འདི་བསད་སྙམ་དུ་སྟག་ཡིན་པར་འདུ་ཤེས་ཏེ་བསད་ན་བསད་པའི་དུས་ན་ཕམ་པར་འགྱུར་ཏེ། སྟག་འདི་བསད་སྙམ་དུ་བསམ་པ་ན། འདི་དང་མི་གཉིས་རྒྱུད་གཅིག་པའི་ཕྱིར་རྒྱུད་གཅིག་པ་མ་འཁྲུལ་བའི་ཆ་ཡོད་པས་དེའི་ཆ་ནས་མི་བསད་པའི་ཕམ་པ་འབྱུང་ངོ་ཞེས་བཞེད་་་་་་ཀུན་སློང་སྤྱི་ཞུགས་མིན་ཏེ་སྦྱོར་ལྟུང་སྦོམ་པོ་མི་སྐྱེད་པའི་ཕྱིར་དོ། །
འོན་ཀྱང་དེའི་རྗེས་སུ་མི་འབྲང་སྟེ། འདི་ལ་གཉིས་ཏེ། དམ་བཅའ་དགག་པ་དང་། སྒྲུབ་བྱེད་དགག་པའོ། །
དང་པོ་སྟག་ཡིན་པར་འདུ་ཤེས་ཏེ་བསད་པའམ་མི་མ་ཡིན་དུ་འདུ་ཤེས་ཏེ་བསད་པས་མི་གསོད་པའི་ཕམ་པར་འགྱུར་ན་ནི། ལུང་ཞུ་བ་ལས་མི་ལ་མི་མ་ལགས་པར་འདུ་ཤེས་ཏེ་བཀུམ་ན་ཅིར་འགྱུར་སྦོམ་པོར་འགྱུར་ཞེས་་་་་་སྦོམ་པོ་བཏགས་པ་ཙམ་དུ་གསུངས་ཀྱི། ཕམ་པར་མ་གསུངས་པ་དང་། འོད་ལྡན་ལས་ཀྱང་མིར་ནི་འདུ་ཤེས་ཞེས་བྱ་བ་ནི་འགྲོ་བ་གཞན་དུ་འདུ་ཤེས་པས་ནི་མཐར་འགྱུར་བ་མེད་པར་སྟོན་ཏོ་ཞེས་བཤད་པ་དང་འགལ། དགག་པའི་་་་་་རྣམ་གྲངས་གཞན་ཡང་ཊཱི་ཀ་ཉིད་ལས། ལྷས་སྦྱིན་དུ་འདུ་ཤེས་པས་མཆོད་སྦྱིན་བསད་པ་ལ་ཕམ་པར་མི་འགྱུར་བ་ལྟ་བུར་ཐལ་བར་ཡང་མི་འགྱུར་ཏེ། དེ་གཉིས་ནི་རྒྱུད་ཐ་དད་པ་ཡིན་པའི་ཕྱིར། ལྷས་སྦྱིན་དུ་འདུ་ཤེས་པས་མཆོད་སྦྱིན་བསད་པ་ལ་ཕམ་པར་མི་འགྱུར་བར་རིགས་སོ། །

ཞེས་་་་་་ཊཱི་ཀ་ཉིད་ལས་བཤད་ལ། དེ་དང་མཚུངས་པ་བརྗོད་པ་ནི། མི་སྤྲུལ་སྟག་ཏུ་བསྒྱུར་བ་གསོད་པ་ན་སྟག་འདི་བསད་སྙམ་དུ་སྟག་ཡིན་པར་འདུ་ཤེས་ཏེ་བསད་པ་ཆོས་ཅན། མི་གསོད་པའི་ཕམ་པ་མི་སྐྱེད་པར་ཐལ། མིར་འདུ་ཤེས་པ་མེད་པའི་ཕྱིར་དང་། མི་དང་སྟག་གཉིས་ནི་འགྲོ་བ་ཐ་དད་པ་ཡིན་པའི་ཕྱིར་ཞེས་བརྗོད་དོ། །
གཉིས་པ་སྒྲུབ་བྱེད་དགག་པ་ནི། གཙུག་ཕུད་ཅན་ལ་མཚམས་མེད་གཉིས་བྱུང་བ་མ་གྲུབ་སྟེ། མཛོད་འགྲེལ་ལས་གང་ཞིག་གིས་ཕ་དགྲ་བཅོམ་པ་བསད་ན་ཡང་དེ་ལ་མཚམས་མེད་པ་གཅིག་ཁོ་ནར་འགྱུར་ཏེ་རྟེན་གཅིག་པའི་ཕྱིར་རོ་ཞེས་བཤད་ཅིང་། ལུང་རྣམ་འབྱེད་ཀྱི་འགྲེལ་བ་ལས་ཀྱང་་་་་་གསོད་བྱེད་གཅིག་གིས་སྲོག་ཆགས་གཅིག་བསད་པ་ལ་ལས་ཀྱི་དངོས་གཞི་གཉིས་མི་སྲིད་པས། འདིར་མཚམས་མེད་པ་གཅིག་ལ་མིང་གཉིས་སུ་བཏགས་ཏེ། འགྱོད་པ་བསྐྱེད་པར་བྱ་བའི་ཕྱིར་ཞེས་བཤད་དོ། །
དགྲ་བཅོམ་པ་ཡིན་པར་མ་ཤེས་པས་ནི་དགྲ་བཅོམ་པ་བསད་ཀྱང་དགྲ་བཅོམ་པ་བསད་པའི་མཚམས་མེད་པར་མི་འགྱུར་ཏེ་འོད་ལྡན་ལས་ལུས་གཅིག་ལ་དགྲ་བཅོམ་པ་ཉིད་ཀྱི་ཆོས་མེད་པར་ནོར་བས་གསོད་ན་མཚམས་མེད་པར་གྱུར་ན་མི་རུང་གི་འོན་ཀྱང་ཕམ་པ་ནི་སུས་ཀྱང་བཟློག་པར་དཀའ་འོ་ཞེས་བཤད་དོ། །
འོ་ན་མཚམས་མེད་པ་གཉིས་བྱས་ཏེ་ཞེས་བཤད་པ་དེ་ཇི་ལྟར་ཡིན་ཞེ་ན། གཙུག་ཕུད་ཅན་སྡིག་སྦྱོང་ལ་བརྩོན་པར་བྱ་བའི་ཆེད་དུ་སྒོ་གཉིས་ནས་སྤྱོས་པ་ཡིན་ཏེ། མཛོད་འགྲེལ་ལས་སྐྲ་་་་་་གཙུག་ཕུད་ཅན་ཅན་ལ་ཁྱོད་ཀྱིས་ནི་མཚམས་མེད་པ་གཉིས་བྱས་ཏེ། ཕ་བསད་པ་དང་དགྲ་བཅོམ་པ་བསད་པའོ། །
ཞེས་བརྗོད་པ་ཇི་ལྟ་བུ་ཞེ་ན། སྒོ་གཉིས་ནས་སྤྱོས་པ་ཡིན་ནོ་ཞེས་སོ། །
གཉིས་པ་རང་ལུགས་རྣམ་པར་བཞག་པ་ནི་སྤྱིར་ན་ལྟུང་བ་བསྐྱེད་པ་ནི་ཡུལ་ལུས་ཐ་མལ་དུ་གནས་པ་ངེས་གཟུང་དུ་མི་དགོས་པ་དང་དགོས་པ་ལས། དང་པོ་ལ་བདུན་ཏེ་མི་ཚངས་སྤྱོད་དང་འབྱིན་པ་དང་། །
མ་བྱིན་ལེན་དང་སྲོག་གཅོད་བཞིའོ། །
དེ་ཡང་ལུང་ཞུ་བ་ལས་དགེ་སློང་གིས་སྔགས་སམ་སྨན་གྱིས་མིའི་བུད་མེད་བྱོལ་སོང་དུ་བསྒྱུར་ཏེ་མི་ཚངས་པར་སྤྱད་ན་ཅིར་འགྱུར། མཐར་འགྱུར་རོ་ཞེས་གསུངས་པས་འབྱིན་པ་ལའང་རྒྱུ་མཚན་མཚུངས་པར་སྦྱར་རོ། །
མ་བྱིན་པར་ལེན་པ་ནི་ཊཱི་ཀ་ལས། རྐུ་བའི་རྫས་དེ་དབང་བའི་མི་དེ་འགྲོ་བ་གཞན་གྱི་རྣམ་པ་བསྟེན་དུ་ཟིན་ཀྱང་ལྟུང་བ་འབྱིན་པར་བྱེད་པས་རྫས་དེ་མིས་ཡོངས་སུ་བཟུང་བར་འདུ་ཤེས་ན་ནི་དངོས་པོ་ཇི་ལྟ་བ་བཞིན་ཁ་ན་མ་ཐོ་བར་འགྱུར་རོ་ཞེས་གསུངས་སོ། །
སྲོག་གཅོད་པ་ལ་ནི། ལུང་ཞུ་བ་ལས་དགེ་སློང་གིས་སྔགས་སམ་སྨན་གྱིས་བྱོལ་སོང་དུ་བསྒྱུར་ཏེ་འཚོ་བ་དང་ཕྲལ་ན་ཅིར་འགྱུར་མཐར་འགྱུར་རོ་ཞེས་གསུངས་ནས། དུད་འགྲོ་འདེབས་སྤྱོད་གསུམ་ལའང་དེ་བཞིན་དུ་སྦྱར་ཏེ་གསུངས་སོ། །
འདི་ཉིད་ལས་ཀྱང་འགྲོ་བ་གཞན་གྱི་རྣམ་པ་བསྟེན་པ་བསད་པ་ཡང་ངོ་ཞེས་གསུངས་སོ། །
གཉིས་པ་ལྟུང་བ་བསྐྱེད་པའི་ཡུལ་ལུས་ཐ་མལ་དུ་གནས་པ་ངེས་གཟུང་དུ་དགོས་པ་ནི། སྔར་བཤད་མ་ཐག་པའི་ལྟུང་བ་བདུན་པོ་མ་གཏོགས་པ་སེམས་ཅན་དུ་གྱུར་པ་ཐམས་ཅད་ཀྱིས་ལྟུང་བ་དངོས་གཞི་རྫོགས་པར་བསྐྱེད་པ་ལ། ཡུལ་དེ་གཟུགས་གཞན་དུ་སྤྲུལ་བ་མ་ཡིན་པ་ཡན་ལག་ཏུ་དགོས་ཤིང་། ཡུལ་དེ་གཟུགས་གཞན་དུ་སྤྲུལ་པ་ལས་ནི་ལྟུང་བ་རང་རང་གི་ན་སྨད་དུ་འགྱུར་ཏེ། འདི་ཉིད་ལས་་་་་་སྤྲུལ་བ་མོ་ཡང་དེ་བཞིན་ནོ་ཞེས་གསུངས་ཤིང་། ཊཱི་ཀ་ལས་རེག་པ་ལ་སོགས་པ་དག་ལ་ནི་་་་་་ལུས་ཀྱི་ཐ་སྙད་་་་་་ལས་ཉམས་པ་ཉིད་ཀྱི་ཕྱིར་རྣམ་པར་་་་་་ལྟུང་བ་ན་སྨད་དུ་བཞག་གོ་ཞེས་གསུངས་སོ། །

ལུང་ཞུ་བ་ལས་ཀྱང་། འཁྲིག་ཚིག་བསྙེན་བཀུར་་་་་་འདུལ་བ་ཁྱད་དུ་གསོད། །
ནུབ་ལྷག་ལྷན་ཅིག་་་་་་ཉལ་དང་རྐུ་་་་་་བ་དང་ལམ་དུ་འགྲོ་དང་དྲུག །སྤྲུལ་བ་ཡུལ་་་་་་དུ་བྱ་བྱས་ན་་་་་་ལྟུང་བ་ན་སྨད་་་་་་དུ་དངོས་སུ་གསུངས། །
དེ་མཚུངས་གཞན་ལའང་མདོར་བསྡུས་སྦྱར། །
སྐབས་འདིར་མི་དུད་འགྲོར་སྤྲུལ་བ་ལྟ་བུ་ཡུལ་དུ་བྱས་པ་ལས་ལྟུང་བ་མི་རྫོགས་པ་འདི་རིགས་པས་ཀྱང་འཐད་དོ། །
ཡུལ་དེ་ལུས་ཀྱི་ཐ་སྙད་ལས་ཉམས་པས་དགག་བྱ་མི་རྫོགས་པའི་ཕྱིར་རོ། །
གཉིས་པ་ཡན་ལག་གི་དོན་ནི། མི་སྤྲུལ་སྟག་ཏུ་བསྒྱུར་བ་ལྟ་བུ་འགྲོ་བ་གཞན་གྱི་ལུས་ཀྱི་རྣམ་པ་བསྟེན་པ་་་་་་གསོད་ན་འགྲོ་བ་གཞན་དུ་འདུ་ཤེས་པས་ཀྱང་རུང་སྟེ་ཕམ་པར་འགྱུར་ཞེས་ཊཱི་ཀའི་རྗེས་སུ་མི་འབྲང་སྟེ་མིར་འདུ་ཤེས་ཏེ་བསད་པ་ན་མི་བསད་པའི་ཕམ་པ་བསྐྱེད་དོ། །
ཡང་ངོ་ཞེས་པ་ནི་རང་གི་འགྲོ་བ་ཉིད་མ་ཡིན་པ་མ་ཡིན་ནོ་ཞེས་སྔ་མར་སྦྱར་རོ། །
མི་མ་ཡིན་དང་དུད་འགྲོ་འགྲོ་བ་གཞན་གྱི་རྣམ་པར་བསྟེན་པ་བསད་ན་ཡང་རང་རང་གི་ལྟུང་བ་གཞི་ཇི་ལྟ་བ་བཞིན་འབྱུང་ངོ་ཞེས་མདོ་འདིས་བསྟན་ཏོ། །
བཞི་པ་ཡོན་ཏན་གྱི་ཆ་ལ་བརྟེན་པའི་དོགས་པ་བཅད་ནས་འཕེན་པ་གཅིག་གིས་བསྡུས་པའི་ལུས་ལྟུང་བའི་ཡན་ལག་ཏུ་བཞག་པ་ནི་སོ་སོ་སྐྱེ་བོའི་དགྲ་བཅོམ་ཐོབ་ནས་ཀུན་ནས་ཉོན་མོངས་པའི་ཆོས་མང་པོ་ནུབ་ཅིང་རྣམ་པར་བྱང་བའི་ཆོས་མང་པོ་རྒྱུད་ལ་སྐྱེས་པས། སྔོན་སོ་སོའི་སྐྱེ་བོ་དང་གནས་སྐབས་མི་འདྲ་བས་སྔར་ལས་རྒྱུད་གཞན་ཡིན་ནམ་སྙམ་དུ་དོགས་པ་བསལ་བའི་ཕྱིར་་་་་་གནས་སྐབས་ལས་གཞན་མིས་དགྲ་བཅོམ་པ་ཐོབ་པ་ནི་མི་ལས་གཞན་དུ་གྱུར་པ་ཉིད་མ་ཡིན་པས་དགྲ་བཅོམ་པའི་རྟེན་ཅན་བསད་ན་མི་བསད་པའི་ཕམ་པ་བསྐྱེད་པ་ཡིན་ནོ། །
འདི་ནི་ལུང་ཞུ་བ་ཉུང་ཤོས་ལས་དགེ་སློང་གིས་་་་་་མིའི་འགྲོ་བ་པའི་དགྲ་བཅོམ་པ་བཀུམ་ན་ཅིར་འགྱུར། ཕམ་པར་འགྱུར་ཞིང་མཚམས་མེད་པར་ཡང་འགྱུར་རོ་ཞེས་གསུངས་པ་ཡིན་ནོ། །
སྲོག་གཅོད་པ་ལ་གསུངས་པ་ནི་མཚོན་བྱེད་ཡིན་ནོ། །
གནས་སྐབས་གཞན་ཐོབ་ཅེས་པ་་་་་་མདོ་འདིས་ནི་སོ་སོ་སྐྱེ་བོ་ཡུལ་དུ་བྱས་པ་ལས་ལྟུང་བ་དངོས་གཞི་བསྐྱེད་པ་ལྟར། དེས་དགྲ་བཅོམ་པ་ཡུལ་དུ་བྱས་པ་ལས་ཀྱང་ལྟུང་བ་དངོས་གཞི་བསྐྱེད་དོ་་་་་་མཚོན་དཔེ་བྲི་ཞེས་གཞི་མི་ལས་གྱུར་པ་རྣམས་ལ་སྤྱིར་བསྟན་པ་ཡིན་ནོ། །
ཕམ་ལྷག་དང་པོ་གཉིས་ནི་སེམས་ཅན་གྱི་རིགས་སྤྱིས་བསྐྱེད་པ་ཡིན་ལ། མི་མ་ཡིན་གྱི་བྱེ་བྲག་ལྷ་དགྲ་བཅོམ་པ་ཐོབ་པ་མང་དུ་ཡོད་པས། དེ་དག་ལ་ཡང་དོགས་པ་བཅད་པར་སེམས་སོ་ཞེས་ཀྱང་གསུང་ངོ་། །
དགྲ་བཅོམ་ཡུལ་དུ་བྱས་པ་ལས་་་་་་ནུབ་ལྷག་ལ་སོགས་པའི་ལྟུང་བ་དངོས་གཞི་བསྐྱེད་པའི་དམིགས་བསལ་ནི། དགྲ་བཅོམ་པའི་ཆོས་གོས་ལྷུང་བཟེད་བརྐུས་ཀྱང་ཕམ་པར་མི་འགྱུར་བའི་ཚུལ་སྔར་བཤད་པ་དང་། དགྲ་བཅོམ་ལ་སོགས་པ་རྫུ་འཕྲུལ་ཅན་ཡུལ་དུ་བྱས་པ་ལས་འཁྲིག་ཚིག་སྨྲ་བ་ལ་སོགས་པའི་ལྟུང་བ་དངོས་གཞི་མི་སྐྱེད་པ་དང་། དགྲ་བཅོམ་ཡུལ་དུ་བྱས་པ་ལས་ནི་བསླབ་པ་བྱིན་པ་ཡུལ་དུ་བྱས་པའི་ནུབ་ལྷག་ལ་སོགས་པའི་་་་་་ལྟུང་བ་རྣམས་མི་བསྐྱེད་དེ། དགྲ་བཅོམ་པ་་་་་་བསླབ་པ་བྱིན་པ་ཡིན་པ་ལས་གྲོལ་བའི་ཕྱིར་རོ། །
དེ་བཞིན་དུ་འཕགས་པ་ཡུལ་དུ་བྱས་པ་ལས་དགེ་འདུན་གྱི་དབྱེན་དུ་མི་འགྱུར་བ་དང་། དེ་བཞིན་དུ་གནས་ངན་བརྗོད་པ་དང་མི་ཆོས་བླ་མ་བདེན་སྨྲའི་ལྟུང་བྱེད་མི་སྐྱེད་པ་དང་། འཕགས་པ་ཡུལ་དུ་བྱས་པ་ལས་ནི་གཞི་གཅེར་བུ་ལ་སྦྱིན་པ་ལྟ་བུ་་་་་་མུ་སྟེགས་ལས་གྱུར་པའི་ལྟུང་བྱེད་མི་སྐྱེད་དེ། དགྲ་བཅོམ་ཐོབ་པ་ན་་་་་་མུ་སྟེགས་ཀྱི་ལྟ་བ་ལས་གྲོལ་བའི་ཕྱིར་རོ། །

གསུམ་པ་ཐ་དད་དུ་སྐྱེ་ལུགས་ཞར་བྱུང་དང་བཅས་པ་ལ་གཉིས་ཏེ། ཐ་དད་དུ་སྐྱེ་ལུགས་དངོས་དང་ཞར་ལ་བྱུང་བའོ། །
དང་པོ་ནི་སྤྱིར་ན་ལྟུང་བ་གཅིག་ཏུ་སྐྱེ་བ་དང་། ཐ་དད་དུ་སྐྱེ་བ་གཉིས་ལས། གཅིག་ཏུ་སྐྱེ་བ་ནི་སྔར་རྣམ་འབྱེད་དུ་བསྟན་ལ། ཐ་དད་དུ་སྐྱེ་བ་ནི་སྐབས་འདིར་སྟོན་ཏེ། དེ་ཡང་ཐ་དད་དུ་སྐྱེ་ལུགས་དྲུག་ལས། དང་པོ་བསླབ་རྒྱུན་ཐ་དད་པས་ལྟུང་བ་ཐ་དད་པ་ནི་ཉེས་པ་དེ་མེད་པ་ཞེས་སོ། །
འདི་ནི་དེང་སང་ལུང་ན་མི་སྣང་མོད་ཀྱི་ལོ་དྲུག་སྟན་དང་མགྲོན་དུ་གཉེར་བ་ལས་རིང་དུ་འདུག་པའི་སྐབས་སུ་ཊཱི་ཀས་ལུང་ཞུ་བ་ཁུངས་སུ་དྲངས་པས། འདྲ་བ་གཞན་ལ་ཡང་དེ་བཞིན་དུ་སྦྱར་ཏེ་སྤྱིར་བསྟན་པའོ། །
དེ་ཡང་དགེ་སློང་གིས་ཁང་པ་ཁང་ཆེན་རྩིག་པ་ལྟ་བུ་ལ་སྦྱོར་བ་དང་མཐར་ཐུག་གི་བར་སྐབས་སུ་ཁྱིམ་པར་བབས་ན། ཉེས་པ་དེ་བཅས་པ་མེད་པ་ཁྱིམ་པར་བབས་པས་བར་དུ་ཆོད་པ་ཉིད་ལ་བསླབ་རྒྱུན་སྔ་ཕྱི་གཉིས་སུ་ལྟུང་བ་འོང་བ་ནི་ན་སྨད་ཐ་དད་དོ། །
དེ་ཡང་བསླབ་རྒྱུན་སྔ་མའི་རྟེན་ལ་སྦྱོར་བ་རྣམ་པའི་ན་སྨད་དང་། བསླབ་རྒྱུན་ཕྱི་མའི་རྟེན་ལ་དངོས་གཞི་རྣམ་པའི་ན་སྨད་དུ་འགྱུར་གྱི། དངོས་གཞི་རྫོགས་པ་གཅིག་ཏུ་འགྱུར་བ་ནི་མ་ཡིན་ཏེ། སྦྱོར་བ་དང་མཐར་ཐུག་གི་བར་སྐབས་སུ་བཅས་པའི་རྟེན་མ་ཡིན་གྱིས་བར་དུ་ཆོད་པའི་ཕྱིར་རོ། །
འོང་བ་ཐ་དད་ཅེས་པ་འདི་ཊཱི་ཀས་ནི་ལོ་དྲུག་སྟན་ལ་མཚོན་ཏེ་གསུངས་སོ། །
དགེ་སློང་གིས་ལོ་དྲུག་གི་ནང་དུ། སྟན་གཅིག་ཟིན་པར་བྱས་པ་ནི་ཉེས་པ་མེད་དོ། །
དེའི་རྗེས་སུ་སྟན་གཉིས་པ་བྱེད་པར་རྩོམ་ཞིང་སྟན་གཉིས་པ་དེའི་ཕྱིར་བྱས་པའི་དགེ་སློང་དེ་ཁྱིམ་པར་བབས་ཤིང་། ཡང་ཕྱིར་བསྙེན་པར་རྫོགས་པ་དེས་སྟན་གཞན་གཅིག་བྱེད་ཅིང་ཟིན་པར་བྱས་པ་ལ་ཉེས་པ་མེད་དོ། །
དེའི་རྗེས་སུ་བསླབ་རྒྱུན་སྔ་མའི་སྟན་དང་པོ་བྱས་ནས་ལོ་དྲུག་གི་ནང་དུ། སྔར་གྱི་སྟན་གྱི་བྱེད་འཕྲོ་སྟན་གྱི་བྱེད་ཕྱི་མ་ཟིན་པར་བྱས་ན་བསླབ་རྒྱུན་སྔ་ཕྱི་ཉེས་པ་འོང་བ་ནི་ན་སྨད་ཐ་དད་དོ། །
སྔར་སྟན་བརྩམས་པ་དེ་ཟིན་པར་བྱེད་པའི་ཆ་ནས་ཕྱི་མ་དེ་སྤང་བའི་ལྟུང་བྱེད་ཀྱི་དངོས་གཞིའི་བྱེད་པ་པོ་ཉིད་ཡིན་ཞེས་བཤད་པ་ན་ཆ་ཕྱི་མ་དེ་ལ་སྟན་གྱི་ཚད་རྫོགས་པ་ཡོད་ནའོ། །
་་་་་མདོར་ན་མདོ་འདིས་ནི་དེ་དག་དང་མཚུངས་པའི་ལྟུང་བ་གཞན་རྣམས་ལ་ཡང་བསླབ་རྒྱུན་སྔ་ཕྱིར་ལྟུང་བ་འོང་བ་ནི་ན་སྨད་ཐ་དད་དོ་ཞེས་སྤྱིར་བསྟན་པ་ཡིན་ནོ། །
དེ་དག་དང་མི་མཚུངས་པ་ལ་ནི་དེ་ལྟར་མ་ཡིན་ཏེ། འཆང་འཇོག་ལ་སོགས་པ་གནང་ལ་ཚད་གཟུང་རྣམས་ཀྱི་ཞག་ཚོགས་པའི་བར་སྐབས་སུ་ཁྱིམ་པར་བབས་ན་བསླབ་རྒྱུན་སྔ་ཕྱིར་ན་སྨད་ཐ་དད་དུ་བསྐྱེད་པ་མ་ཡིན་ཏེ། བསླབ་རྒྱུན་སྔ་ཕྱི་གཉིས་ལ་གནས་སྐབས་དེ་གནང་བའི་དུས་ཡིན་པའི་ཕྱིར་རོ། །
གཉིས་པ་བསམ་རྒྱུན་ཐ་དད་པས་ལྟུང་བ་ཐ་དད་པ་ནི། བཏང་བ་ཡང་ངོ་ཞེས་སོ། །
དེ་ཡང་དགེ་སློང་གིས་ཁང་པ་ཁང་ཆེན་ཕྱེད་བརྩིགས་ཟིན་པ་ན་བསམ་པ་ཐག་པ་ནས་བློས་བཏང་བ་ལས་སླར་ཡང་བསམ་པ་སྐྱེས་ཏེ་སྔར་གྱི་འཕྲོ་ཟིན་པར་བྱེད་པ་ན་ཡང་འོང་བ་ནི་ཐ་དད་དོ་ཞེས་སྔ་མར་སྦྱར་ཏེ། བསམ་རྒྱུན་སྔ་ཕྱི་གཉིས་སུ་ལྟུང་བ་འོང་བ་ནི་ན་སྨད་ཐ་དད་་་་་་དེ་ཡང་ཊཱི་ཀ་ལས་བྱེད་འདོད་པ་ལོག་པའི་ཕྱིར་རོ་ཞེས་བཤད་དོ། །
དོ། །
དེ་་་་་་ན་སྨད་པ་ཡང་བསམ་རྒྱུན་སྔ་མའི་སྐབས་སུ་སྦྱོར་བ་རྣམ་པའི་ན་སྨད་དང་། བསམ་རྒྱུན་ཕྱི་མའི་སྐབས་སུ་དངོས་གཞི་རྣམ་པའི་ན་སྨད་སྐྱེད་པའོ། །

མདོ་འདིས་ནི་དེ་དང་མཚུངས་པའི་་་་་་ལོ་དྲུག་སྟན་ལ་སོགས་པ་ལྟུང་བ་གཞན་རྣམས་ལ་ཡང་བསམ་རྒྱུན་སྔ་ཕྱིར་ལྟུང་བ་འོང་བ་ནི་ན་སྨད་པ་ཐ་དད་དོ་ཞེས་སྤྱིར་བསྟན་པ་ཡིན་ནོ། །
དེ་ཡང་ཁང་པ་ཁང་ཆེན་རིམ་ལྷག་དང་། །
གོས་བྱེད་ཁབ་རལ་ལ་སོགས་བདུན། །
དེ་ལྟར་ལྟུང་བ་བཅུ་གཅིག་ལ། །
བསམ་པས་བཏང་ན་ན་སྨད་གསུངས། །
ན་སྨད་ཐ་དད་དོ་ཞེས་པ་ནི་ལུང་གི་དགོངས་པ་བླངས་པའོ། །
གསུམ་པ་བཅས་པ་ཐ་དད་པས་ལྟུང་བ་ཐ་དད་པ་ནི། གཞིའམ་བྱ་བ་གཅིག་ལ་བཅས་པའི་རིགས་དུ་མ་ཉིད་བཅས་པ་ལ་ནི་བཅས་པའི་གྲངས་ཇི་སྙེད་ལས་འདས་པ་དེ་སྙེད་ཀྱི་ཉེས་པར་འགྱུར་རོ། །
འདི་ནི་དུས་མ་ཡིན་པར་ཟ་བའི་སྐབས་ཀྱི་ལུང་ཞུ་བ་ལས། དགེ་སློང་གིས་སྐད་ཅིག་སྤྱད་པས་ལྟུང་བ་བཞིར་འགྱུར་བ་མཆིས་སམ། ཨུ་པ་ལི་ཡོད་དེ། བྱིན་ལེན་མ་བྱས་པ་མི་རུང་བ། གསོག་འཇོག་ཏུ་བཞག་པར་གྱུར་པ། དུས་མ་ཡིན་པར་ཟ་བའོ། །
ཞེས་གསུངས་པ་ཡིན་ནོ། །
དེ་བཞིན་དུ་རྫུན་གྱིས་ཕྲ་མ་བྱས་ན་ལྟུང་བྱེད་གཉིས་འབྱུང་ཞིང་། རྫུན་གྱིས་སྐྱོན་ནས་སྨྲ་ན་ལྟུང་བྱེད་གཉིས་འབྱུང་ལ་དགེ་ཚུལ་བསྙིལ་བ་དང་ལྷན་ཅིག་ཏུ་ཞག་གསུམ་ཉལ་བ་ལ་ནུབ་ལྷག་པར་ཉལ་བའི་ལྟུང་བྱེད་དང་། བསྙིལ་བ་སྡུད་པའི་ལྟུང་བྱེད་གཉིས་འབྱུང་བ་ལྟ་བུའོ། །
དེ་བཞིན་དུ་བུད་མེད་བསྙེན་པར་མ་རྫོགས་པ་དང་ལྷན་ཅིག་ཏུ་ཞག་གསུམ་ཉལ་བ་ལ་ནུབ་ལྷག་པར་ཉལ་བའི་ལྟུང་བྱེད་དང་བུད་མེད་དང་ལྷན་ཅིག་ཉལ་བའི་ལྟུང་བྱེད་གཉིས་འབྱུང་བ་སྟེ། རང་གི་རྣམ་བཤད་དང་ཊཱི་ཀས་ཁུངས་སུ་དྲངས་པའི་ལུང་ཞུ་བ་ལས། དགེ་སློང་གིས་བསྙེན་པར་མ་རྫོགས་པའི་གང་ཟག་དང་ལྷན་ཅིག་དགུང་གསུམ་ཉལ་བ་ལ་ལྟུང་བྱེད་གཉིས་འབྱུང་བ་མཆིས་སམ། ཡོད་དེ་ཞག་གཉིས་དགེ་ཚུལ་དང་ལྷན་ཅིག་ཉལ་བ་ལ། ཞག་གསུམ་པ་ལ་ཁྱིམ་པ་མོ་དང་ལྷན་ཅིག་ཉལ་བ་ལའོ། །
ཞེས་གསུངས་སོ། །
བཞི་པ་ཀུན་སློང་ཐ་དད་པས་ལྟུང་བ་ཐ་དད་པ་ལ་གཉིས་ཏེ། ཀུན་སློང་ཐ་དད་ཀྱི་དབྱེ་བ་དངོས་དང་། དམིགས་བསལ་མཚོན་དཔེ་དང་བཅས་པའོ། །
དང་པོ་ནི་དེའི་ཆ་ནི་དེར་གཏོགས་སོ་ཞེས་སོ། །
འདི་ལ་གཉིས་ཏེ། སྤྱིར་ཆ་དང་ཆ་ཅན་རྗེས་སུ་སྦྱོར་བ་དང་། གཞུང་གི་དོན་བྱེ་བྲག་ཏུ་བསྟན་པའོ། །
དང་པོ་ནི་ཊཱི་ཀ་ལས་མི་ཚངས་པར་སྤྱོད་པའི་ཆ་ནི། ཁུ་བ་འབྱིན་པ་དང་ལུས་ཀྱིས་རེག་པ་དང་འཁྲིག་པ་སྨྲ་བ་དང་། སྨྱན་བྱེད་པ་དང་འཁྲུར་འཇུག་པ་ལ་སོགས་པའོ། །
མ་བྱིན་པ་ལེན་པའི་ཆ་ནི་བྱིན་འཕྲོག་བྱེད་པ་དང་། དངོས་བསྒྱུར་དང་སྦེད་པ་དང་གདེང་མེད་པར་སྤྱོད་པ་དང་རྐུན་མ་དང་ལམ་དུ་འགྲོ་བ་ལ་སོགས་པའོ། །
མི་གསོད་པའི་ཆ་ནི་ས་བོན་སྐྱེ་འཇིག་དང་། སྲོག་ཆགས་དང་བཅས་པ་ལ་སྤྱོད་པ་དང་། དམག་ལ་ལྟ་བ་ལ་སོགས་པ་དང་། རྡེག་པ་དང་གཟས་པ་ལ་སོགས་པའོ། །
མི་ཆོས་བླ་མ་རྫུན་དུ་སྨྲ་བའི་ཆ་ནི། གཞི་མེད་བག་ཙམ་དང་དགེ་འདུན་གྱི་དབྱེན་བྱེད་པ་དང་། འཕྱ་བ་དང་གཞོག་འཕྱས་བྱེད་པ་དང་། མི་ཆོས་བླ་མ་བདེན་པར་སྨྲ་བ་ལ་སོགས་པའོ། །
ཕམ་པས་སྐུར་པ་འདེབས་པའི་ཆ་ནི་ལྷག་མས་སྐུར་པ་འདེབས་པའོ། །
དགེ་འདུན་གྱི་དབྱེན་བྱེད་པའི་ཆ་ནི་དགེ་སློང་ལ་ཕྲ་མ་བྱེད་པ་དང་། འདུས་ཤིང་ཟ་བ་དང་། སྡིག་ལྟ་མི་གཏོང་བ་དང་སྤངས་པའི་རྗེས་ཕྱོགས་དང་བསྙིལ་བ་སྡུད་པ་དང་མི་སྨྲ་བར་འགྲོ་བ་ལ་སོགས་པའོ། །
བཀའ་བློ་མི་བདེ་བའི་ཆ་ནི། བསླབ་པ་ལ་ཉེ་བར་འཇོག་པ་སྤོང་བ་དང་མ་གུས་པའི་ཚུལ་ལོ། །
གསོག་འཇོག་བྱས་པ་ཟ་བའི་ལྟུང་བྱེད་ཀྱི་ཆ་ནི་མཚམས་བཙོས་དང་ནང་དུ་ཞག་ལོན་པ་དང་དགེ་སློང་གིས་བཙོས་པ་ཟ་བའོ་ཞེས་དེ་རྣམས་ཐམས་ཅད་ཊཱི་ཀ་ལས་བཤད་དོ། །

གཉིས་པ་གཞུང་གི་དོན་བྱེ་བྲག་ཏུ་བསྟན་པ་ནི། མི་ཚངས་སྤྱོད་ལྟ་བུ་ཆ་ཅན་དེའི་ཆ་འབྱིན་རེག་དང་དབེན་པ་ན་འདུག་འགྲེང་ལ་སོགས་པ་རྣམས་ནི་ཆ་དེར་གཏོགས་པ་ཡིན་གྱི། ཆ་ཅན་མི་ཚངས་སྤྱོད་ཉིད་དུ་ནི་མ་གཏོགས་སོ། །
དེ་ཡང་་་་་་མི་ཚངས་སྤྱོད་ཉིད་དུ་མ་གཏོགས་པ་དེ་མི་ཚངས་སྤྱོད་ཀྱི་ཀུན་སློང་གིས་ཀུན་ནས་མ་བསླངས་པའི་ཕྱིར་རོ། །
འབྱིན་རེག་ལ་སོགས་པ་ཆའི་ལྟུང་བ་ཆ་ཅན་ཉིད་དུ་མི་གཏོགས་པའི་རྒྱུ་མཚན་ནི། ཆ་དང་ཆ་ཅན་ཀུན་སློང་ཐ་དད་པའི་ཕྱིར་རོ། །
ལྟུང་བ་བསྐྱེད་པ་ལ་རང་རང་གི་ཀུན་སློང་ཡན་ལག་ཏུ་དགོས་ཀྱི། ལྟུང་བ་གཞན་གྱི་ཀུན་སློང་གིས་ལྟུང་བ་གཞན་མི་སྐྱེད་དེ། ལུང་ཞུ་བ་ལས། རྡེག་་་་་་དགེ་སློང་གིས་དགེ་སློང་ལ་བརྡེགས་ཀྱང་ལྟུང་བྱེད་དུ་མི་འགྱུར་བ་མཆིས་སམ། ཨུ་པ་ལི་ཡོད་དེ་རྩེད་མོར་བསམས་ཏེ་བརྡེགས་སམ་བསད་པར་སེམས་པའོ། །
དེ་བཞིན་དུ་རྡེག་པར་གཟས་པ་ལ་ཡང་བརྗོད་པར་བྱའོ་ཞེས་གསུངས་ཤིང་། དགེ་སློང་གིས་རྟག་ཏུ་ཁྲུས་བགྱིས་ཀྱང་ནོངས་པར་མི་འགྱུར་བ་མཆིས་སམ། ཨུ་པ་ལི་ཡོད་དེ་ཆུ་རྒལ་བར་བསམ་པའི་ཞེས་སོ། །
གཟས་ཁྲུས་ལ་རང་རང་གི །ཀུན་སློང་དགོས་གསུངས་གཞན་ལའང་སྦྱར། །
ཞེས་གཟུང་ངོ་། །
འོ་ན་ཆ་དང་ཆ་ཅན་གྱི་ཀུན་སློང་གིས་གཞན་མི་སྐྱེད་ན། ཕྱུང་བ་ཐམས་ཅད་ལ་ཞེས་པའི་་་་་་ཊཱི་ཀ་ལས་མི་ཚངས་པར་སྤྱོད་པའི་བསམ་པས་བུད་མེད་ལ་རེག་པ་ནི་རེག་པའི་དགེ་འདུན་ལྷག་མ་ཡིན་གྱི། ཕམ་པའི་སྦོམ་པོ་ནི་མ་ཡིན་ནོ། །
མི་ཚངས་པར་སྤྱོད་པའམ་འཁྱུད་པ་ལ་སོགས་པ་བྱ་བར་བརྩམས་ཏེ་དབེན་པ་སྐྱབས་ཡོད་པ་ན་བུད་མེད་གཅིག་པུ་དང་ལྷན་ཅིག་འདུག་པའམ་འགྲེང་བར་བྱེད་པ་ནི་ལྟུང་བྱེད་ཁོ་ན་ཡིན་གྱི། མི་ཚངས་པར་སྤྱོད་པ་དང་། དགེ་འདུན་ལྷག་མའི་སྦྱོར་བའི་སྦྱོར་བའི་ཉེས་བྱས་ནི་མ་ཡིན་ནོ་ཞེས་བཤད་པ་དང་འགལ་ལོ་ཞེ་ན། དེ་ནི་དང་པོ་ཀུན་སློང་གཞན་གྱིས་འཕངས་ཀྱང་བར་སྐབས་སུ་ཀུན་སློང་གཞན་གློ་བུར་དུ་སྐྱེས་པ་ཡིན་ནོ་ཞེས་བླ་མ་རྣམས་གསུངས་པ་དེ་ལེགས་སོ། །
གཉིས་པ་དམིགས་བསལ་མཚོན་དཔེ་དང་བཅས་པ་ནི། ཕྱུང་བ་ཐམས་ཅད་ལ་ཞེས་སོ། །
འདི་ལ་གཉིས་ལས། དང་པོ་་་་་་སྤྱིའི་དོན་ཏོ། །
དེ་ལ་གཉིས་ལས། དང་པོ་་་་་་ཁུ་བ་འབྱིན་པའི་འདུན་པས་ཕྱུང་ཡང་ལྷག་མར་མི་འགྱུར་བའི་དམིགས་བསལ་ནི། དགེ་སློང་གིས་ལམ་གསུམ་མཚན་ཉིད་ལྡན་པར་མཚམས་ལས་འདས་པར་རྩོལ་ཞིང་ཁུ་བ་ཕྱུང་ན་ཁུ་བ་འབྱིན་པའི་འདུན་པས་ཕྱུང་ཡང་མཐའ་ཉིད་དེ། མི་ཚངས་སྤྱོད་ཀྱི་ཕམ་པར་འགྱུར་རོ། །
དེ་ཡང་འབྱིན་པའི་ཀུན་སློང་རགས་པས་དེ་སྐད་དུ་བྱའི། མི་ཚངས་སྤྱོད་ཀྱི་ཀུན་སློང་ཕྲ་བའི་ཚུལ་གནས་སོ་ཞེས་གསུངས་སོ། །
རྣམ་པ་གཅིག་ཏུ་ན་སྐབས་འདིར་མི་ཚངས་སྤྱོད་ཀྱི་ཀུན་སློང་གློ་བུར་བ་ངེས་པར་སྐྱེ་བའི་ཕྱིར་ཞེས་ཀྱང་རིགས་སོ། །
གཉིས་པ་་་་་་བསམ་པའི་བྱེ་བྲག་གིས་ལྟུང་བ་ཐ་དད་དུ་འགྱུར་བའི་མཚོན་དཔེ་ནི་མགོ་བཅད་པའི་ཁའམ་ལམ་གསུམ་ནང་ཉམས་པར་མཚམས་ལས་འདས་པར་རྩོལ་ཞིང་ཕྱུང་བ་ན་ནི། རྨ་དང་ཡན་ལག་ཕྲད་པའི་བདེ་བ་འདོད་པའི་བསམ་པས་ལམ་་་་་་མགོ་བཅད་པའི་ཁའམ་ལམ་གསུམ་ཉམས་པ་དེ་དག་ཏུ་རྩོལ་ཞིང་ཕྱུང་ན་ནི་མི་ཚངས་སྤྱོད་ཀྱི་སྦོམ་པོར་འགྱུར་ལ། འབྱིན་པར་འདོད་པའི་བསམ་པས་ལམ་་་་་་མགོ་བཅད་པའི་ཁ་ལ་སོགས་པ་དེ་དག་ཏུ་རྩོལ་ཞིང་ཕྱུང་ན་ནི་དགེ་འདུན་ལྷག་མར་འགྱུར་རོ། །
གཉིས་པ་ཡན་ལག་གི་དོན་ནི། ཊཱི་ཀ་ལས་ཁུ་བ་འབྱིན་པའི་འདུན་པས་ཁུ་བ་ཕྱུང་བ་ལ་ཕམ་པ་ཉིད་མ་ཡིན་པ་ཐམས་ཅད་ནི་ཁུ་བ་འབྱིན་པའི་དགེ་འདུན་ལྷག་མར་ཤེས་པར་བྱའོ་ཞེས་གསུངས་ཏེ། ཁུ་བ་ཕྱུང་བ་ཐམས་ཅད་ལ་དགེ་སློང་གིས་བུད་མེད་ཀྱི་ལམ་མཚན་ཉིད་དང་ལྡན་པར་མཚམས་ལས་འདས་པར་རྩོལ་ཞིང་ཁུ་བ་ཕྱུང་ན་ཁུ་བ་འབྱིན་པའི་འདུན་པས་ཕྱུང་ཡང་མཐའ་ཉིད་དེ། མཐའ་ཕམ་པ་ཉིད་དེ་མ་གཏོགས་པ་དགེ་སློང་གིས་ཁུ་བ་འབྱིན་པ་ལས་གྱུར་པའི་ལྟུང་བ་དངོས་གཞི་རྫོགས་པ་དགེ་སློང་ལ་ལྡན་པ་ཐམས་ཅད་ནི། དགེ་འདུན་ལྷག་མའོ། །

དགེ་སློང་གིས་ཁུ་བ་ཕྱུང་བ་ལས་གྱུར་པའི་ལྟུང་བ་དངོས་གཞི་རྫོགས་པ་དེ་མཚན་གྱུར་པའི་དགེ་སློང་མ་ལ་ལྡན་ན་་་་་་དགེ་འདུན་ལྷག་མ་མིན་གྱི་ནི་ལྟུང་བྱེད་དོ། །
ཁུ་བ་ཕྱུང་བ་ལས་གྱུར་པའི་ལྟུང་བྱེད་ནི་དགེ་སློང་ལ་ཡོད་པ་ཡང་སྲིད་དེ། ལྟུང་བྱེད་དེ་བྱུང་བའི་དགེ་སློང་མ་མཚན་གྱུར་ནའོ། །
ལྔ་པ་གཞི་དང་སྦྱོར་བ་ཐ་དད་པས་ལྟུང་བ་ཐ་དད་པ་ནི། བྱ་བ་དུ་མའི་འབྲས་བུ་ཞེས་སོ། །
འདི་ལ་གཉིས་ཏེ། བྱ་བ་གཞི་དུ་མའི་འབྲས་བུ་གཅིག་ཏུ་མི་བཞག་པ་དང་། བྱ་བ་སྦྱོར་བ་དུ་མའི་ལྟུང་བ་གཅིག་ཏུ་མི་བཞག་པའོ། །
དང་པོ་ནི་བྱ་བ་གཞི་མ་རྫོགས་པ་དུ་མའི་འབྲས་བུས་དངོས་གཞིའི་ལྟུང་བ་གཅིག་ཏུ་རྣམ་པར་མི་བཞག་སྟེ། གཞི་རིན་ཐང་མ་ཚང་བ་ལེན་དུ་མ་ཞིག་བརྐུས་ན་ཕམ་པ་གཅིག་ཏུ་མི་བཞག་སྟེ་སྦོམ་པོ་ཐ་དད་དུ་འགྱུར་བ་དང་། གཞི་མི་མ་ཡིན་དུ་མ་ཞིག་བསད་ན་ཕམ་པ་གཅིག་ཏུ་མི་བཞག་སྟེ་སྦོམ་པོ་ཐ་དད་དུ་འགྱུར་བ་དང་། གཞི་སྨྱོན་པ་དུ་མ་ལ་མི་ཆོས་བླ་མ་རྫུན་དུ་སྨྲས་ན་ཕམ་པ་གཅིག་ཏུ་མི་བཞག་སྟེ། སེམས་ཅན་སོ་སོ་ལ་སྦོམ་པོ་ཐ་དད་དུ་འགྱུར་བ་ལྟ་བུའོ། །
འདི་དག་གི་གཞུང་ནི་ལུང་ཞུ་བ་ལས་དགེ་སློང་གིས་མ་ཤ་ཀ་ལྔ་བརྐུས་ཀྱང་མཐར་མི་འགྱུར་བ་མཆིས་སམ། ཡོད་དེ་འདི་ལྟར་རེ་རེའམ་གཉིས་གཉིས་སམ་གསུམ་གསུམ་མམ་བཞི་བཞི་བརྐུས་ཀྱི་ནམ་ཡང་ལྔར་མ་ཚང་ནའོ་ཞེས་གསུངས་ལ། དེའི་གཞི་ལ་ནི་སེམས་ཅན་སོ་སོ་ལའོ་ཞེས་གསུངས་པ་དང་ཡང་སྦྱར་རོ། །
གཉིས་པ་ནི་བྱ་བ་སྦྱོར་བ་མ་རྫོགས་པས་དུ་མའི་འབྲས་བུ་དངོས་གཞིའི་ལྟུང་བ་གཅིག་ཏུ་རྣམ་པར་མི་བཞག་སྟེ། རྫུན་དུ་སྨྲ་བའི་སྦྱོར་བ་མ་རྫོགས་པ་གཞོགས་སྨོས་ཀྱི་རྫུན་ལན་དུ་མ་ཞིག་སྨྲས་ན་ཕམ་པ་གཅིག་ཏུ་མི་བཞག་སྟེ་སྦོམ་པོ་ཐ་དད་དུ་འགྱུར་བ་དང་། འཁྲིག་ཚིག་སྨྲ་བའི་སྦྱོར་བ་མི་གསལ་བ་ལན་དུ་མ་ཞིག་སྨྲས་ན་ལྷག་མའི་ལྟུང་བ་གཅིག་ཏུ་མི་བཞག་པ་དང་། བལ་འཁུར་བ་ལ་སོགས་པ་རྒྱང་གྲགས་འདའ་དགོས་པ་རྣམས་ལ་ཉི་མ་ཐ་དད་རེ་རེ་ཞིང་རྒྱང་གྲགས་ཕྱེད་ཕྱེད་ཕྱིན་པ་སྤྱིར་བསྡོམས་པས་རྒྱང་གྲགས་ཀྱི་མཐའ་ལས་འདས་ཀྱང་དངོས་གཞིའི་ལྟུང་བ་གཅིག་ཏུ་མི་བཞག་སྟེ། ན་སྨད་ཐ་དད་དུ་འགྱུར་བ་ལྟ་བུའོ། །
་་་་་སྨྱན་གྱི་འཕྲིན་ལན་གསུམ་སྦྱོར་བ་ཐ་དད་ཀྱང་སྨྱན་གྱི་ལྷག་མ་གཅིག་སྐྱེད་དོ། །
མདོར་ན་མདོ་འདིས་ནི་གཞི་མ་རྫོགས་པ་དུ་མ་དང་། སྦྱོར་བ་མ་རྫོགས་པ་དུ་མས་ནི་ཐམས་ཅད་དུ་ཡང་དངོས་གཞིའི་ལྟུང་བ་གཅིག་ཏུ་མི་བཞག་གོ་ཞེས་སྤྱིར་བསྟན་པ་ཡིན་ནོ། །
གཉིས་པ་ཞར་ལས་བྱུང་བ་ལ་གཉིས་ལས་དང་པོ་ལས་རྗེས་སུ་བསྒྲུབ་པ་རྣམས་ཀྱི་སེལ་བ་ནི། ཁང་པ་ཁང་ཆེན་ལ་སོགས་པ་རང་གིས་ཕྱེད་བྱས་ཏེ་བོར་བའམ་གཞན་གྱིས་ཕྱེད་བྱས་པ་ལ་དེའི་འཕྲོ་ཟིན་པར་བྱེད་པ་ནི་ལྟུང་བ་ཕྱེད་ཉིད་དེ། རང་རང་གི་ན་སྨད་པ་ཉིད་དོ། །
མདོ་འདིས་ནི་ལས་རྗེས་སུ་བསྒྲུབ་པའི་ལྟུང་བ་བཅུ་དགུ་པོ་ཐམས་ཅད་དུ་ཡང་ལྟུང་བ་ཕྱེད་ཉིད་དོ་ཞེས་སྤྱིར་བསྟན་པ་ཡིན་ནོ། །
དེ་ཡང་ལུང་ཞུ་བ་ལས།་་་་་གཞན་གྱིས་མ་ལགས་མ་ཟིན་པ་ཟིན་པར་བགྱིས་ན་ཅིར་འགྱུར། སྦོམ་པོར་འགྱུར་ཞེས་གསུངས། ཁང་པ་ཁང་ཆེན་ལོ་དྲུག་སྟན། །
སྲིན་བལ་འབའ་ཞིག་ཆ་གཉིས་དང་། །
གསུམ་ལ་ཞུ་བ་ཉུང་ཤོས་ལས་བཤད། །
རིམ་ལྷག་་་་་་དགེ་སློང་མའི་གོས་ཀྱི་བཟོ་བྱེད་དང་། །
ཁབ་རལ་འཆོས་པ་ལ་སོགས་བདུན། །
དེ་ལྟར་ལྟུང་བ་བཅོ་ལྔ་ལ། །
ཕྱེད་བྱས་ཕྱེད་ཉིད་དངོས་སུ་གསུངས། །
འཁྲུར་འཇུག་རྨེལ་འཇུག་ཐ་ག་གཉིས། །

དེ་ལྟར་བཞི་ལ་མདོར་བསྡུས་སྦྱར། །
ཞེས་་་་་་བཅིངས་གྲོལ་ཊཱི་ཀ་བཞིན་གཟུང་ངོ་། །
གལ་ཏེ་་་་་་གདིང་བ་རྙིང་པ་བདེ་བར་གཤེགས་པའི་མཐོ་གང་གིས་་་་་་ཚད་ཀྱིས་མ་གླན་པའི་གདིང་བ་གསར་པ་ལ་ལོངས་སྤྱད་པའི་སྤང་བ་ལ་ཡང་ཕྱེད་བྱས་པ་ལ་ཕྱེད་ཉིད་འདི་སྦྱར་ཏེ། མཐོ་གང་གིས་སྤང་བའི་སྐབས་ཀྱི་ཞུ་བ་ལས་གཞན་གྱིས་གདིང་བའི་བཟོ་་་་་་མ་ལགས་་་་་་མ་ཟིན་པ་དགེ་སློང་གིས། ལགས་པར་བགྱི་ན་ཅིར་འགྱུར། ཉེས་བྱས་སོ་ཞེས་གསུངས་པས་སོ་ཞེ་ན། དོན་་་་་་ལུང་ལས་གསུངས་པ་རབ་ཏུ་བྱུང་བས་བཟོ་བྱེད་པ་སྤྱིར་བཀག་པ་ལས་འདས་པའི་ཉེས་བྱས་ཡིན་གྱི་འདིར་གཏོགས་པ་ནི་མ་ཡིན་ཏེ། འདིའི་དགག་བྱ་དང་མ་འབྲེལ་བའི་ཕྱིར་རོ། །
གཉིས་པ་ཁ་ན་མ་ཐོ་བ་ལས་གྱུར་པ་རྣམས་ཀྱི་སེལ་བ་ནི། གཞི་མེད་བག་ཙམ་ལྷག་མས་སྐུར་བ་འདེབས་པ་སྟེ་སྐུར་འདེབས་གསུམ་དང་གནས་ངན་ལེན་འཆབ་བརྗོད་གཉིས་ཏེ་ལྔའི་སྐབས་སུ། ཁ་ན་མ་ཐོ་བ་ན་སྨད་པ་སྦོམ་པོར་སྐུར་པ་འདེབས་པ་དང་སྦོམ་པོ་འཆབ་བརྗོད་བྱེད་པ་དག་གི་འབྲས་བུའི་ཆ་སྟེ་འབྲས་བུའི་ལྟུང་བ་ཉིད་ནི་རྒྱུའི་ལྟུང་བ་སྦོམ་པོ་ལས་ན་སྨད་པ་སྟེ་ཉེས་བྱས་ཉིད་ཡིན་ནོ། །
འདི་ནི་འགྱོད་པ་སྐྱེད་པའི་ཕྱེད་ལ་ཡང་སྦྱར་་་་་་འགྱོད་པ་བསྐྱེད་པ་ལ་གཉིས་ཏེ། སྡོམ་པ་མ་སྐྱེས་པས་འགྱོད་པ་བསྐྱེད་པ་དང་། ཕམ་པ་བྱུང་བས་འགྱོད་པ་བསྐྱེད་པའོ། །
ཏེ། ཕམ་པའི་ན་སྨད་་་་་་སྦོམ་པོ་འབྱུང་ངོ་ཞེས་འགྱོད་པ་བསྐྱེད་ན་ཉེས་བྱས་སོ། །
མདོ་འདི་ནི་ལུང་ཞུ་བ་ལས། སྦོམ་པོས་སྐུར་ན་ཉེས་བྱས་ཞེས་མཚམས་མེད་གཉིས་ཀྱི་སྐུར་བ་འདེབས་ན་ཉེས་བྱས་་་་་་སྐུར་འདེབས་གསུམ་ལ་གསུངས་པ་བསྡུས། །
འཆབ་བརྗོད་འགྱོད་བསྐྱེད་མདོར་བསྡུས་སྦྱར། །
ཞེས་གཟུང་ངོ་། །
སྐབས་འདིར་འགལ་བ་སྤང་བ་ནི། ན་སྨད་པ་དག་གི་ཆ་ཉིད་ནི་ན་སྨད་པ་ཡིན་ལ། ཕམ་པས་ཉམས་པ་ལ་སྐུར་པ་བཏབ་ན་དགེ་འདུན་ལྷག་མ་བསྐྱེད་པར་གསུངས་པ་འགལ་ཏེ། ཉམས་པས་མི་ཚངས་སྤྱོད་ལ་སོགས་པ་བྱས་ཀྱང་ཉམས་པ་ལྟུང་བ་ལ་སྦྱོར་བ་ལ་ཉེས་བྱས་ལས་མེད་པ་ལས། ཉེས་བྱས་དེས་སྐུར་པ་བཏབ་པ་ལས་ལྷག་མའི་ལྟུང་བ་བསྐྱེད་པས་ན་སྨད་པའི་ཆ་དེ་ནི་ན་སྟོད་བྱུང་བ་དང་འགལ་ཞེ་ན། ཉམས་པ་ལ་གཉིས་ཏེ། ཕམ་པ་གསོར་རུང་གིས་ཉམས་པ་དང་ཕམ་པ་གསོར་མི་རུང་གིས་ཉམས་པའོ། །
སྔ་མས་ནི་མི་ཚངས་སྤྱོད་པ་ལ་སོགས་པ་བྱས་ན་ཕམ་པ་བསྐྱེད་པས། ཕམ་པས་སྐུར་པ་བཏབ་ན་དགེ་འདུན་ལྷག་མ་སྐྱེད་ཅིང་། ཕྱི་མས་ནི་མི་ཚངས་སྤྱོད་ལ་སོགས་པ་བྱས་ཀྱང་ཉེས་བྱས་ལས་མེད་པས། ཉེས་བྱས་དེས་སྐུར་པ་བཏབ་པ་ལས་ཉེས་བྱས་ལས་མི་སྐྱེད་དོ། །
དེས་ན་འགལ་བ་མེད་དོ། །
གཞན་ལུང་ཞུ་བ་ལས་དགེ་སློང་གིས་དགེ་སློབ་མ་དང་དགེ་ཚུལ་དང་དགེ་ཚུལ་མ་རྣམས་ལ་སྐུར་པ་བཏབ་ན་ཅིར་འགྱུར། སྦོམ་པོར་འགྱུར་རོ་ཞེས་གསུངས་པ་དང་། དེ་བཞིན་དུ་རང་གི་རྣམ་བཤད་དང་ཊཱི་ཀ་དང་བམ་པོ་ལྔ་བཅུ་པ་ལས་སྦོམ་པོར་གསུངས་པ་དང་འགལ་ཏེ་དགེ་ཚུལ་ལ་སོགས་པ་གསུམ་གྱིས་མི་ཚངས་སྤྱོད་ལ་སོགས་པ་བྱས་ཀྱང་ཉེས་བྱས་ལས་མེད་པས། ཉེས་བྱས་དེས་སྐུར་པ་བཏབ་པ་ལས་སྤོམ་པོ་སྐྱེད་ན། ན་སྨད་པའི་ཆ་དེ་ནི་ན་སྟོད་བྱུང་བ་དང་འགལ་ཞེ་ན། འདི་ནི་དམིགས་བསལ་ཡིན་པར་རིགས་ཏེ། ཕམ་པ་དང་འདྲ་བའི་ཉེས་བྱས་ཀྱིས་སྐུར་པ་བཏབ་པ་ཡིན་པས། ལྟུང་བའི་ཆ་ནས་ནི་བྱེད་ལས་ཕམ་པ་དང་འདྲ་བས་སྐུར་པ་བཏབ་པ་ཡིན་ལ། ཡུལ་གྱི་ཆ་ནས་ནི་བསྙེན་པར་མ་རྫོགས་པ་ལ་སྐུར་པ་བཏབ་པ་ཡིན་པས་སྦོམ་པོར་བཅས་པ་སྟེ། བཅས་པའི་དབང་གིས་སྦོམ་པོར་འགྱུར་བའོ། །

གཞན་ཡང་བཤེས་ངོར་བྱས་པ་དང་ཟས་ཕྱིར་ཆོས་བསྟན་པ་ལ་ཉེས་བྱས་ལས་མེད་པས། དེ་དག་གིས་སྐུར་པ་བཏབ་ན་ལྟུང་བྱེད་དུ་བཤད་པ་དང་འགལ་ལོ་ཞེ་ན། དེ་ནི་ལྟུང་བས་ཉམས་པའི་ཆ་ནས་མ་ཡིན་གྱི། འདུ་ཤེས་བསྒྱུར་བའི་རྫུན་གྱི་ཆ་ནས་ལྟུང་བྱེད་ཡིན་པས་འགལ་བ་མེད་དོ། །
གཞན་ཡང་ལུང་ཞུ་བ་ལས་དགེ་སློང་གིས་ཁྱིམ་པ་ལ་སྐུར་པ་བཏབ་ན་ཅིར་འགྱུར་ཉེས་བྱས་སོ་ཞེས་གསུངས་པ་དང་འགལ་ཏེ། ཁྱིམ་པས་ཉེས་སྤྱོད་བྱས་ཀྱང་ལྟུང་བ་མེད་པས། ལྟུང་མེད་ཀྱིས་སྐུར་པ་བཏབ་པས་ལྟུང་བ་ཉེས་བྱས་སུ་བཤད་པ་དང་འགལ་ལོ་ཞེ་ན། དེ་ནི་ལྟུང་བས་ཉམས་པའི་ཆ་ནས་ཉེས་བྱས་སུ་བཤད་པ་མ་ཡིན་གྱི། སྐུར་འདེབས་རང་བཞིན་གྱི་ཁ་ན་མ་ཐོ་བ་ཡིན་པའི་ཆ་ནས་ཉེས་བྱས་སུ་འགྱུར་བའོ། །
བཞི་པ་བསམ་པ་དང་དངོས་པོའི་བྱེད་པ་ཞར་བྱུང་དང་བཅས་པ་ལ་གཉིས་ཏེ། བསམ་པ་དང་དངོས་པོའི་བྱེད་པ་དངོས་དང་ཞར་ལ་བྱུང་བའོ། །
དང་པོ་ནི། ཐམས་ཅད་ལ་ཐེ་ཚོམ་ཟ་བས་ཞེས་པ་ལ་སོགས་པས་བསྟན་ཏོ། །
འདི་ལ་གཉིས་ལས། དང་པོ་སྤྱིའི་དོན་ལ་གསུམ་སྟེ། དངོས་པོ་གཙོ་བོའི་གྲངས་གཏན་ལ་དབབ་པ་དང་འདུ་ཤེས་གཙོ་བོའི་མཚན་ཉིད་གཏན་ལ་དབབ་པ་དང་། འདུ་ཤེས་གཙོ་བོ་ལ་ཧ་ཅང་ཐལ་བ་སྤང་བའོ། །
དང་པོ་ནི་སྔ་རབས་པ་ཁ་ཅིག་ན་རེ་འདུལ་བའི་གཞུང་རྣམས་ལས་དངོས་སུ་བཤད་ཚོད་རྣམས་བགྲངས་ན་དངོས་པོ་གཙོ་བོའི་ལྟུང་བ་བཅུ་ཡོད་དེ། དངོས་པོ་གཙོ་བོ་ཕམ་ལྷག་དང་པོ་གཉིས། །
སྐྱོ་སྔོགས་ས་བོན་སྐྱེ་འཇིག་རྫུན་སྨྲའི་ཡུལ། །
ཁྲི་སྟན་ཆེ་མཐོ་གཟུགས་བསྒྱུར་གསོད་པ་དང་། །
བྱེ་བྲག་མ་ཕྱེད་གཞི་ལས་ཞག་དང་བཅུ། །
ཞེས་བསྡུ་བའི་ཚིགས་སུ་བཅད་པའོ། །
དེ་ཡང་ཕམ་ལྷག་དང་པོ་གཉིས་དངོས་པོ་གཙོ་སྟེ། འདི་ཉིད་ལས། མི་ཚངས་པར་སྤྱོད་པ་དང་ཁུ་བ་འབྱིན་པ་གཉིས་ལ་ནི་དེར་མ་ཟད་དོ་ཞེས་བཤད་པས་ཤེས་སོ། །
སྐྱོ་སྔོགས་བྱེད་པ་དང་ས་བོན་སྐྱེ་འཇིག་གཉིས་དང་རྫུན་སྨྲ་བའི་ཡུལ་དང་བཞི་པོ་དེ་བྱེ་བྲག་ལ་དངོས་པོ་གཙོ་སྟེ། གལ་ཏེ་འདུ་ཤེས་གཙོ་ན་ནི་གཞིའི་ཡན་ལག་གི་བྱེ་བྲག་ལ་དེ་མ་ཡིན་དུ་འདུ་ཤེས་འཁྲུལ་ན་དངོས་གཞི་མི་རྫོགས་པར་རིགས་པ་ལས། འདི་ཉིད་ལས་འདུ་ཤེས་འཁྲུལ་ཡང་དངོས་གཞི་རྫོགས་པར་གསུངས་ཏེ། རྩོད་པ་གཞན་ཉིད་ལ་རྩོད་པ་གཞན་དུ་འདུ་ཤེས་པ་ནི་དེ་དང་འདྲ་བ་ཉིད་ཡིན་ནོ། །
ས་བོན་ལ་ས་བོན་གཞན་དུ་འདུ་ཤེས་པ་ནི་དེ་དང་འདྲ་བ་ཉིད་དོ་ཞེས་བཤད་ཅིང་། སྐྱེ་བ་གཅོད་པ་ལའང་ཊཱི་ཀ་ལས་སྐྱེ་བ་ལ་ས་བོན་དུ་འདུ་ཤེས་པ་ཡང་སྐྱེ་བ་དང་འདྲ་བ་ཉིད་ཡིན་ཞེས་བཤད་ལ། རྫུན་སྨྲ་བའི་ཡུལ་ལ་འདི་ཉིད་ལས་མི་བདེན་པ་ལ་ནི་ཉན་པ་པོ་ཡང་ངོ་ཞེས་བཤད་དེ། བཞི་པོ་དེ་དག་ནི་གཞིའི་ཡན་ལག་གི་བྱེ་བྲག་ལ་དེ་མ་ཡིན་དུ་འདུ་ཤེས་འཁྲུལ་ཡང་དངོས་གཞི་རྫོགས་པར་གསུངས་པས་དངོས་པོ་གཙོ་བོ་ཡིན་པར་གྲུབ་བོ། །
ཁྲི་སྟན་ཆེ་མཐོ་གཉིས་དངོས་པོ་གཙོ་སྟེ། འོད་ལྡན་དུ་མལ་ཆེ་མཐོའི་སྐབས་ལས་བསླབ་པའི་གཞི་འདི་ནི་དངོས་པོ་གཙོ་བོར་བྱ་བ་ཡིན་ཏེ། གང་གི་ཕྱིར་གཏམ་གྱི་གཞི་ལས་ལུས་ཀྱི་ལྟུང་བ་འབའ་ཞིག་གོ་ཞེས་གསུངས་པས། དེའི་ཕྱིར་འདུ་ཤེས་གཙོ་བོར་བྱ་བ་སྤྱིར་བཏང་བའི་སྐབས་མེད་དོ་ཞེས་གསུངས་པས་སོ། །
སྤྲུལ་སྟག་ལྟ་བུ་གཟུགས་གཞན་དུ་བསྒྱུར་བ་གསོད་པ་དངོས་པོ་གཙོ་སྟེ། ཊཱི་ཀ་ལས་དགེ་སློང་གིས་མིའི་འགྲོ་བར་གཏོགས་པ་འགྲོ་བ་གཞན་གྱི་ལུས་ཀྱི་རྣམ་པ་བསྟེན་པ་ཞིག་གསོད་ན། དེར་འདུ་ཤེས་པས་ཀྱང་རུང་གཞན་དུ་འདུ་ཤེས་པས་ཀྱང་རུང་སྟེ། བསད་པའི་དུས་ན་དངོས་གཞི་ལ་ནི་ཕམ་པ་ཁོ་ནར་འགྱུར་རོ་ཞེས་བཤད་པས་སོ། །

བྱེ་བྲག་མ་ཕྱེད་པ་ལ་རྐུ་བ་དངོས་པོ་གཙོ་སྟེ། བྱེ་བྲག་མ་ཕྱེད་པ་ལ་ནི་གཞི་ལས་རྣམ་པར་བཞག་གོ་ཞེས་བཤད་ཅིང་དེའི་ཊཱི་ཀ་ལས། གཞིའི་ངོ་བོ་ཉིད་ལས་ལྟུང་བ་རྣམ་པར་བཞག་གི འདུ་ཤེས་ལས་ནི་མི་བཞག་གོ་ཞེས་གསུངས་པས་དངོས་པོ་གཙོ་བོ་ཡིན་པར་ཤེས་སོ་ཞེས་ཟེར་རོ། །
དེ་ཡང་་་་་་ཁྱོད་ཀྱིས་དངོས་པོ་གཙོ་བའི་ལྟུང་བ་བཅུ་བགྲངས་པ་དེའི་ཕམ་ལྷག་དང་པོ་གཉིས་དངོས་པོ་གཙོ་བ་གཞུང་གི་དོན་ལེགས་པར་བཤད་པ་ཡིན་མོད་ཀྱི། དེ་ལས་གཞན་བརྒྱད་པོ་དེ་དག་དངོས་པོ་གཙོ་བོར་འདོད་པ་དེ་མི་རིགས་ཏེ། གཞུང་འདི་ཉིད་་་་་་ལས་མི་ཚངས་སྤྱོད་དང་ཁུ་བ་འབྱིན་པ་གཉིས་དམིགས་ཀྱིས་བཀར་ཏེ་་་་་་དེ་ལས་གཞན་པའི་ལྟུང་བ་རྣམས་འདུ་ཤེས་གཙོ་བོར་གསུངས་དངོས་པོ་གཙོ་བོར་གསུངས་པ་དང་འགལ་ལོ། །
གཞན་ཡང་སྐྱོ་སྔོགས་བྱེད་པ་དང་ས་བོན་་་་་་འཇོམས་པ་དང་སྐྱེ་འཇིག་གི་མདོ་རྩ་བ་འདི་ཉིད་ལས་ཤེས་གཙོའོ་ཞེས་གསུངས་པ་དང་འགལ་ལོ། །
རྩོད་པ་གཞན་ཉིད་ལ་རྩོད་པ་གཞན་དུ་འདུ་ཤེས་པ་ནི་དེ་དང་འདྲ་ཞེས་པ་དེ་དངོས་པོ་གཙོ་བའི་གཞུང་མ་ཡིན་གྱི། རྩོད་པ་བཞི་པོ་གང་ཡིན་ཡང་སྐྱོ་སྔོགས་སུ་བྱའོ་སྙམ་དུ་་་་་་ཀུན་སློང་སྤྱི་ཞུགས་ཀྱི་དབང་དུ་བྱས་པ་སྟེ། དེ་ཡང་ཊཱི་ཀ་ལས་འདིར་རྩོད་པ་ཙམ་ཉིད་ཚད་མ་ཡིན་གྱི་རྩོད་པའི་བྱེ་བྲག་ནི་ཚད་མ་མ་ཡིན་ནོ། །
ཞེས་གསུངས་པས་ཤེས་ཏེ། ཀུན་སློང་སྤྱི་ཞུགས་མ་ཡིན་པར་་་་་་རྩོད་པའི་བྱེ་བྲག་ལ་ཀུན་སློང་ཞུགས་པ་ཡིན་ན་ནི་རྩོད་ཙམ་ཉིད་ཚད་མ་ཡིན་པར་མི་རིགས་པའི་ཕྱིར་རོ། །
དེ་དང་མཚུངས་པས་ས་བོན་ལ་ས་བོན་གཞན་ཉིད་དུ་འདུ་ཤེས་པ་དང་། མི་བདེན་པ་ལ་ནི་ཉན་པ་པོ་ཡང་ངོ་ཞེས་པ་ཡང་ཀུན་སློང་སྤྱི་ཞུགས་ཀྱི་དབང་དུ་བྱས་པའོ། །
འོད་ལྡན་ལས་མལ་ཆེ་མཐོ་གཉིས་ཀྱི་ལྟུང་བ་དངོས་པོ་གཙོ་བོར་གསུངས་པ་དེའང་ལྟུང་བ་གླེང་རུང་ཙམ་ལ་དགོངས་པ་ཡིན་གྱི། ལྟུང་བ་མཚན་ཉིད་པ་ལ་དགོངས་པ་མ་ཡིན་ཏེ། འོད་ལྡན་དུ་གཏམ་གྱི་གཞི་ལས་ལུས་ཀྱི་ལྟུང་བ་འབའ་ཞིག་གོ་ཞེས་ལུང་དྲངས་པས་ཤེས་ཏེ། དེའང་གཏམ་གྱི་གཞི་ལས་མི་ཤེས་བཞིན་དུ་ཉེས་པ་འབྱུང་བ་ཡོད་དེ། འདི་ལྟར་གཉིད་ལོག་པ་ལས་བཏེག་སྟེ་མལ་སྟན་ཆེན་པོའམ་མཐོན་པོའི་སྟེང་དུ་བཞག་པའོ་ཞེས་གསུངས་པས་ལྟུང་བ་གླེང་རུང་ཙམ་དུ་གསལ་ལོ། །
འོ་ན་ལྟུང་བ་གླེང་རུང་ཙམ་ཡང་འབྱུང་བར་མི་རིགས་ཏེ་ལྟུང་བ་མཚན་ཉིད་པ་མེད་པའི་ཕྱིར་རོ་ཞེ་ན། ཁྱབ་པ་མ་གྲུབ་སྟེ། འདི་ལ་དངོས་པོ་ལས་བདེན་པ་ཉིད་ཀྱི་རྒྱུ་མ་ཡིན་ནོ་ཞེས་གསུངས་པས་སོ། །
གཟུགས་གཞན་དུ་བསྒྱུར་བ་གསོད་པ་དངོས་པོ་གཙོ་སྟེ། ཊཱི་ཀ་ལས་བཤད་ཅེས་ཟེར་ཡང་། སྐབས་འདིར་ནི་ཊཱི་ཀའི་རྗེས་སུ་མི་འབྲང་སྟེ་གོང་དུ་བཤད་ཟིན་ཏོ། །
བྱེ་བྲག་མ་ཕྱེད་པ་ལ་རྐུ་ན་གཞི་ངོ་བོ་ཉིད་ལས་བཞག་གི འདུ་ཤེས་ལས་ནི་མི་བཞག་ཅེས་་་་་་ཊཱི་ཀ་ལས་གསུངས་པ་དེ་ཡང་བྱེ་བྲག་གི་འདུ་ཤེས་ལས་ནི་མི་བཞག་ཅེས་དགོངས་པ་སྟེ། བདག་པོ་གང་གི་ཡིན་ཡང་བརྐུའོ་སྙམ་དུ་ཀུན་སློང་སྤྱི་ཞུགས་དེའི་སྔོན་རོལ་ཏུ་བདག་པོ་གང་ཡང་རུང་བ་བདག་པོ་སྤྱི་ཙམ་དུ་འཛིན་པའི་འདུ་ཤེས་ལས་ནི་ངེས་པར་ལྟོས་ཏེ་རྣམ་པར་བཞག་གོ །གཉིས་པ་རང་ལུགས་བཞག་པ་ནི། དངོས་པོ་གཙོ་བོ་རིགས་གཉིས་ཏེ། མི་ཚངས་པར་སྤྱོད་པ་དང་ཁུ་བ་འབྱིན་པ་གཉིས་ལ་ནི་དེར་མ་ཟད་དོ་ཞེས་གསུངས་པས་སོ། །
མི་ཚངས་སྤྱོད་དང་འབྱིན་པའི་ལྟུང་བ་ནི་ཕམ་ལྷག་དང་པོ་གཉིས་ཁོ་ནར་མ་ཟད་དེ། དེ་དག་་་་་་སྤྱོད་པ་དང་འབྱིན་པའི་གི་སྦོམ་པོ་ལ་སོགས་པ་དང་། དགེ་སློང་མས་ཁུ་བ་འབྱིན་པའི་ལྟུང་བྱེད་ཀྱང་། དངོས་པོ་གཙོ་སྟེ་་་་་་མི་ཚངས་སྤྱོད་དང་ཁུ་བ་འབྱིན་པའི་ལྟུང་བ་ཡིན་པ་ལས་མ་འདས་སོ། །

གསུམ་པ་རྩོད་པ་སྤང་བ་ནི། ཁ་ཅིག་་་་་་སོག་ན་རེ་་་་་་སྐྱོ་སྔོགས་བྱེད་པ་དང་། སྐྱེ་འཇིག་ནི་སྤྱི་ལ་འདུ་ཤེས་གཙོ་ཡང་། བྱེ་བྲག་ལ་དངོས་པོ་གཙོ་སྟེ། རྩོད་པ་གཞན་ལ་རྩོད་པ་གཞན་དུ་འདུ་ཤེས་འཁྲུལ་ཡང་ལྟུང་བ་རྫོགས་པར་གསུངས་པས་ཤེས་ཟེར་རོ། །
དེ་ནི་མི་རིགས་ཏེ། རྩོད་པ་ལ་སྐྱོ་སྔོགས་བྱེད་པ་བྱེ་བྲག་ལ་དངོས་པོ་གཙོ་ན་ནི་རྩོད་པ་ཉན་ན་བྱེད་པ་ཡང་བྱེ་བྲག་ལ་དངོས་པོ་གཙོ་བོར་ཐལ་བར་འགྱུར་ལ། ས་བོན་སྐྱེ་འཇིག་བྱེ་བྲག་ལ་དངོས་པོ་གཙོ་ན་ནི་ས་རྐོ་ལ་སོགས་པ་ཡང་བྱེ་བྲག་ལ་དངོས་པོ་གཙོ་བོར་ཐལ་བར་འགྱུར་ཞེས་རྒྱུ་མཚན་མཚུངས་པས་ན་ཧ་ཅང་ཐལ་བར་འགྱུར་རོ། །
ཕམ་པ་དང་པོ་བྱེ་བྲག་ལ་དངོས་པོ་གཙོ་མོད་སྤྱི་ལ་འདུ་ཤེས་གཙོ་སྟེ་གཞན་དུ་ན་ལུང་ཞུ་བ་ལས་མ་དཀྲིས་པ་ལ་དཀྲིས་པར་འདུ་ཤེས་ཏེ་བཅུག་ན་ཅིར་འགྱུར། སྦོམ་པོ་འགྱུར་རོ་ཞེས་་་་་་འདུ་ཤེས་འཁྲུལ་ན་ན་སྨད་དུ་གསུངས་པ་དང་འགལ་ལོ་ཞེ་ན། དེ་ནི་་་་་་ལུང་ཡི་གེ་མ་ནོར་བར་ངེས་དོན་དུ་ཚུལ་ཁྲིམས་བླ་མ་བཞད་ཀྱང་ཁོ་བོ་ནི་ལུང་ཡི་གེ་ནོར་བར་སེམས་ཏེ། སྐབས་དེ་ཉིད་ཀྱི་ལུང་ཞུ་བ་ཉུང་ཤོས་ལས་བར་ཆད་མ་མཆིས་པ་ལ་བར་ཆད་དང་བཅས་པར་འདུ་ཤེས་ཏེ་བཅུག་ན་ཅིར་འགྱུར། མཐར་འགྱུར་རོ་ཞེས་གསུངས་པ་དང་། འོད་ལྡན་གྱི་རྩ་བ་ལས། འཁྲིག་པ་ལ་ནི་འདུ་ཤེས་གཙོར་བྱ་མིན་ཞེས་གསུངས་སོ། །
་་་་་སྤྱི་ལ་འདུ་ཤེས་གཙོ་བོ་ཡིན་ནོ། །
གཉིས་པ་འདུ་ཤེས་གཙོ་བོའི་མཚན་ཉིད་གཏན་ལ་དབབ་པ་ནི། ཁ་ཅིག་ན་རེ་འདུ་ཤེས་གཙོ་བོའི་མཚན་ཉིད་ནི། ལྟུང་བའི་ཡན་ལག་ཏུ་མ་འཁྲུལ་བ་ངེས་གཟུང་དུ་དགོས་པའོ། །
དོན་དང་ཕྲད་ན་འཁྲུལ་མ་འཁྲུལ་ཁྱད་པར་མེད་པར་ལྟུང་བ་བསྐྱེད་པ་ནི་དངོས་པོ་གཙོ་བོ་ཡིན་ནོ་ཞེས་ཟེར་རོ། །
དེ་ལྟར་ན་མཐོ་ལ་མིར་འདུ་ཤེས་འཁྲུལ་ཏེ་གསོད་འདོད་ཀྱིས་མཚོན་རྡེག་པ་ལ་སོགས་ལྟུང་མེད་ཀྱི་ཡུལ་ལ་ལྟུང་བཅས་ཀྱི་ཡུལ་དུ་འཁྲུལ་བའི་ལྟུང་བ་རྣམས་ཆོས་ཅན། འདུ་ཤེས་གཙོ་བོ་མ་ཡིན་པར་ཐལ། མ་འཁྲུལ་བ་ངེས་གཟུང་དུ་མི་དགོས་པའི་ཕྱིར་རོ། །
འདོད་ན་མི་ཚངས་པར་སྤྱོད་པ་དང་ཁུ་བ་འབྱིན་པ་གཉིས་ལ་ནི་དེར་མ་ཟད་དོ་ཞེས་པའི་ཤུགས་ཀྱིས་དེ་ལས་གཞན་པའི་ལྟུང་བ་ཐམས་ཅད་འདུ་ཤེས་གཙོ་བོར་བཤད་པ་དང་འགལ་ལོ། །
ཁ་ཅིག་ན་རེ་འདུ་ཤེས་གཙོ་བོའི་མཚན་ཉིད་ནི་ལྟུང་བ་གང་ཞིག་སྐྱེད་པ་ལ་འདུ་ཤེས་འཁྲུལ་མ་འཁྲུལ་གཉིས་ལས་གང་རུང་ངེས་གཟུང་དུ་དགོས་པའོ་ཞེས་ཟེར་རོ། །
དེ་ནི་མ་ཡིན་ཏེ། ཚུལ་ཁྲིམས་མ་དག་པ་ལ་སྐུར་པ་འདེབས་པའི་དགེ་འདུན་ལྷག་མ་དང་། བྱིན་འཕྲོག་བྱེད་པའི་སྤང་ལྟུང་དང་། སྡིག་ལྟ་མི་གཏོང་བའི་ལྟུང་བྱེད་དང་གསུམ་པོ་དེ་དག་ཆོས་ཅན། འདུ་ཤེས་གཙོ་བོ་མ་ཡིན་པར་ཐལ། འདུ་ཤེས་འཁྲུལ་མ་འཁྲུལ་གཉིས་ཀ་ངེས་གཟུང་དུ་དགོས་པའི་ཕྱིར་རོ། །
དེ་ཡང་མ་དག་པ་ལ་སྐུར་པ་འདེབས་པ་ལ་ནི་ཉམས་པ་ལ་མ་ཉམས་པར་འདུ་ཤེས་འཁྲུལ་བ་ཡན་ལག་ཏུ་དགོས་ལ། གོ་བྱའི་ཡུལ་ལ་མ་འཁྲུལ་པ་ཡན་ལག་ཏུ་དགོས་པ་དང་། བྱིན་འཕྲོག་བྱེད་པ་ལ་ནི་དངོས་པོ་དེ་བདག་པོ་གཞན་དབང་བ་ལ་རང་གི་ཡིན་པར་འཁྲུལ་པ་ཡན་ལག་ཏུ་དགོས་ལ། ཕ་རོལ་པོ་དགེ་སློང་ཡིན་པ་ལ་དེ་ཡིན་པར་མ་འཁྲུལ་བ་ཡན་ལག་ཏུ་དགོས་པ་དང་། སྡིག་ལྟ་མི་གཏོང་བའི་ལྟུང་བྱེད་སྐྱེད་པ་ལ་ནི་བར་དུ་གཅོད་པ་ལ་མི་གཅོད་པར་འཁྲུལ་བ་ཡན་ལག་ཏུ་དགོས་ལ། གོ་བྱའི་ཡུལ་ལ་སོགས་པ་ལ་མ་འཁྲུལ་བ་ཡན་ལག་ཏུ་དགོས་པས་གཏན་ཚིགས་དེ་་་་་་གྲུབ་བོ། །
འདོད་ན་སྔར་བཞིན་ནོ། །

འོ་ན་གང་ཞེ་ན། འདུ་ཤེས་གཙོ་བོའི་ལྟུང་བའི་མཚན་ཉིད་ནི། བཅས་པ་ལས་འདས་པའི་ཆ་ནས་ལས་སྒྲིབ་ཏུ་གྱུར་པ་གང་ཞིག རང་གི་གཞིའི་ཡན་ལག་གི་བྱེ་བྲག་ལ་འདུ་ཤེས་ཀྱི་བྱེ་བྲག་ངེས་གཟུང་དུ་དགོས་པའོ། །
དེ་ཡང་གཞིའི་ཡན་ལག་གི་བྱེ་བྲག་ནི་གཞིའི་ཡན་ལག་གི་ཕྱོགས་གཅིག་ཡིན་ལ། འདུ་ཤེས་ཀྱི་བྱེ་བྲག་ནི་འདུ་ཤེས་འཁྲུལ་བའམ་མ་འཁྲུལ་བ་ཅི་རིགས་པའོ། །
ངེས་གཟུང་དུ་དགོས་ཞེས་པ་ནི་དངོས་པོ་གཙོ་བོ་རྣམས་གཅོད་ཅིང་འདུ་ཤེས་གཙོ་བོ་རྣམས་སྡུད་དོ། །
གསུམ་པ་འདུ་ཤེས་གཙོ་བོ་ལ་ཧ་ཅང་ཐལ་བ་སྤང་བ་ལ་གཉིས་ཏེ། འདུ་ཤེས་གཙོ་བོའི་དངོས་གཞི་བསྐྱེད་པ་ལ་དོན་ཡན་ལག་ཏུ་མི་དགོས་པར་འདོད་པ་དགག་པ་དང་། འདུ་ཤེས་གཙོ་བོའི་སྦྱོར་ལྟུང་བསྐྱེད་པ་ལ་དོན་ཡན་ལག་ཏུ་མི་དགོས་པར་འདོད་པ་དགག་པའོ། །
དང་པོ་ནི་ཁ་ཅིག་ན་རེ་མཐོ་ཡིན་པ་ལ་མི་ཡིན་པར་འདུ་ཤེས་འཁྲུལ་ཏེ་བསད་པ་ལ་ཕམ་པ་སྐྱེད་དེ། འདུལ་བ་ལས་བྱུང་བ་ཐམས་ཅད་དཔྱད་པ་ཐ་སྙད་པ་ཡིན་པའི་ཕྱིར་རོ། །
དེ་ཡང་འོད་ལྡན་ལས་འདུལ་བ་ཐམས་ཅད་ལས་འབྱུང་བའི་དཔྱད་པ་ཐ་སྙད་པ་ཡིན་གྱི། གལ་ཏེ་དཔྱད་པ་དངོས་སུ་ཡིན་པར་གྱུར་ན་གྲུབ་པར་མི་ནུས་པ་ཉིད་ཀྱི་ཕྱིར་ཞེས་བཤད་པས་ཤེས་སོ་ཞེས་ཟེར་རོ། །
དེ་དགག་པ་ལ་གཉིས་ཏེ། དམ་བཅའ་དགག་པ་དང་། སྒྲུབ་བྱེད་དགག་པའོ། །
དང་པོ་ནི་སྲོག་གཅོད་པའི་ཕམ་པ་སྐྱེད་པ་ལ། མཐོ་ལ་མི་ཡིན་པར་འདུ་ཤེས་པ་ལྟ་བུ་་་་་་མི་ཡིན་པར་འདུ་ཤེས་ཀྱིས་གཟུང་སྟེ་དོན་ལ་མི་ཡིན་པ་ཡན་ལག་ཏུ་མི་དགོས་ན། དེ་ཉིད་ལས། བསམ་པ་ནི་དེ་ཉིད་དོ་ཞེས་གསུངས་པ་དང་འགལ་ལོ། །
བསམ་པ་ནི་དེ་ཉིད་དོ་ཞེས་་་་་་དེའི་ཊཱི་ཀ་ལས་དངོས་གཞི་ལ་ནི་དོན་ཉིད་ཡན་ལག་ཡིན་པར་སྟོན་ཏེ་ཞེས་བཤད་པ་དང་། དོན་ཇི་ལྟ་བ་ཉིད་མ་ཡིན་པ་ལ་ནི་དངོས་གཞི་དང་ཉེ་བའོ་ཞེས་བཤད་པ་དང་། སྤྲུལ་བ་བསད་པའི་སྐབས་ཀྱི་ཊཱི་ཀ་ལས་སྲོག་གཅོད་པ་ནི་གཞིའི་རྣམ་པ་ལ་ལྟོས་པའི་ཕྱིར་རོ། །
ཞེས་བཤད་པ་སྟེ་འདུལ་བའི་གཞུང་དེ་རྣམས་དང་འགལ་ལོ། །
གཉིས་པ་སྒྲུབ་བྱེད་དགག་པ་ནི། འདུལ་བ་ལས་བྱུང་བ་ཐམས་ཅད་དཔྱད་པ་ཐ་སྙད་པ་ཡིན་ཞེས་པ་དེ་མ་གྲུབ་སྟེ། མཁན་པོ་དང་ལས་བྱེད་པ་པོ་ལ་སོགས་པ་ལུང་གཞིའི་བརྗོད་བྱ་འཇུག་པའི་ཚུལ་ཁྲིམས་ཕལ་ཆེར་དཔྱད་པ་ཐ་སྙད་པ་ཡིན་མོད་ཀྱི། ལུང་རྣམ་འབྱེད་ཀྱི་བརྗོད་བྱ་ལྡོག་པའི་ཚུལ་ཁྲིམས་ཀྱི་སྐབས་ཀྱི་ལྟུང་བ་སྡེ་ལྔའི་དངོས་གཞི་རྫོགས་པར་སྐྱེད་པ་ལ། འདུ་ཤེས་ཀྱིས་གཟུང་བ་ཙམ་གྱིས་མི་འགྲུབ་ཀྱི། དོན་ཡན་ལག་ཏུ་དགོས་ཏེ་སྔར་བཤད་མ་ཐག་པའི་གཞུང་དེ་དག་དང་དོན་ཇི་ལྟ་བ་ཉིད་ལ་ནི་དངོས་གཞིའོ། །
དོན་ཇི་ལྟ་བ་ཉིད་མ་ཡིན་པ་ལ་ནི་དངོས་གཞི་དང་ཉེ་བའོ་ཞེས་གསུངས་པ་དང་། འོད་ལྡན་རྩ་བ་ལས། འདུ་ཤེས་གཙོ་ལ་དོན་ཉིད་ཇི་བཞིན་ན། །
ལྟུང་རྫོགས་དོན་ཉིད་ཅི་བཞིན་མིན་ན་ཆུང་། །
ཞེས་བཤད་པས་སོ། །
ཁྱེད་ཀྱི་ཁུངས་སུ་དྲངས་པའི་་་་་་འོད་ལྡན་ལས་འདུལ་བ་ཐམས་ཅད་ལས་བྱུང་བའི་དཔྱད་པ་ཐ་སྙད་པ་ཡིན་ཞེས་བཤད་པ་དེ་ཡང་། འདུལ་བ་ཞེས་པ་ལ་སྒྲ་ཡངས་དོག་གཉིས་ལས། སྒྲ་དོག་པའི་དབང་དུ་བྱས་ན་འདུལ་བ་ཞེས་པའི་སྒྲ་དེ་གཞི་ལ་འཇུག་གི་རྣམ་འབྱེད་ལ་སོགས་པ་ནི་མ་ཡིན་ཏེ། གནས་མལ་གྱི་གཞིའི་ཊཱི་ཀ་ལས། འདིར་གཞི་དག་ནི་འདུལ་བ་ཉིད་ཀྱིས་བསྟན་ཏོ། །
རྣམ་པར་འབྱེད་པ་དང་དེར་གཏོགས་པའི་ཕྲན་ཚེགས་ལ་སོགས་པ་དག་ནི་སོ་སོ་ཐར་པ་དང་ལྡན་པ་ཉིད་ཀྱིས་བསྟན་ཏོ་ཞེས་བཤད་དོ། །
སླར་རྩོད་པ་ནི་་་་་་གལ་ཏེ་ཕམ་པ་སྐྱེད་པའི་གཞི་དེ་མི་ཡིན་པ་ལ་སོགས་པ་དོན་ཡན་ལག་ཏུ་དགོས་ན་ནི་ཕམ་པ་འབྱུང་ངམ་མི་འབྱུང་མི་ཤེས་པའི་སྐྱོན་དུ་འགྱུར་ཏེ། གཞི་དེ་དོན་ལ་མི་ཡིན་མིན་མི་ཤེས་པའི་ཕྱིར་རོ། །

དེ་ཡང་མིའི་གཟུགས་སུ་གནས་པས་ནི་མི་ཡིན་པར་མ་ངེས་ཏེ། ཀླུའི་རྒྱལ་པོ་རི་བོ་དང་ཡིད་འོང་གི་བྱུང་བ་དང་། ཨེ་ལའི་འདབ་ཀྱི་བྱུང་བ་བཞིན་ནོ་་་་་་ང་རང་ཆོས་དགའ་ན་རེ་ཕམ་པའི་ཡན་ལག་གཞན་ཚང་ཞིང་། ང་བསད་ན་ཕམ་པ་བསྐྱེད་དམ་མི་སྐྱེད། ཕམ་པ་བསྐྱེད་ན་ང་མི་ཡིན་པར་ཅེས་ཤེས། ང་དཔེ་དཀར་མིར་སྤྲུལ་བ་ཡིན་ནམ་ཅི་སྟེ། ཕམ་པ་བྱུང་ངམ་མི་བྱུང་གཏན་ནས་མི་ཤེས་པའི་སྐྱོན་དུ་འགྱུར་རོ། །
ཞེས། དེའི་སྐྱོན་མེད་དེ། ལྟུང་བ་བྱུང་བར་ཤེས་པ་ནི་ལྟུང་བ་རྫོགས་པའི་ཡན་ལག་ཏུ་མི་དགོས་ལ། ཕྱིར་བཅོས་འདུ་ཤེས་ཀྱིས་འབྲངས་ཏེ་བྱེད་པའི་ཕྱིར་རོ། །
གཉིས་པ་འདུ་ཤེས་གཙོ་བོའི་སྦྱོར་ལྟུང་བསྐྱེད་པ་ལ་དོན་ཡན་ལག་ཏུ་མི་དགོས་པར་འདོད་པ་དགག་པ་ནི། ཁ་་་་་་བྱ་ལུགས་པ་ཅིག་ན་རེ་མཐོ་ཡིན་པ་ལ་མི་ཡིན་པར་འདུ་ཤེས་འཁྲུལ་ཏེ་་་་་་བསད་པ་བཏགས་པ་གསོད། །
བསད་ན། སྦྱོར་བའི་གནས་སྐབས་སུ་སྦོམ་པོར་འགྱུར་རོ། །
དེ་ཡང་སྤྱིར་ན་འདུ་ཤེས་གཙོ་བོ་རྣམས་ཀྱི་སྦྱོར་ལྟུང་རྫོགས་པར་བསྐྱེད་པ་ལ་དོན་ཡན་ལག་ཏུ་མི་དགོས་ཀྱི། འདུ་ཤེས་པ་ཙམ་གྱིས་ཆོག་སྟེ། སྦྱོར་བ་ལ་ནི་འདུ་ཤེས་ཡན་ལག་ཡིན་ནོ་ཞེས་མདོ་དེ་ཉིད་ཀྱི་དོན་དེ་ཉིད་ཡིན་ནོ། །
མདོ་འདི་ཉིད་ཀྱི་ཊཱི་ཀ་ལས། སྦྱོར་བ་ལ་ནི་འདུ་ཤེས་ཡན་ལག་ཡིན་གྱི། དོན་ཉིད་ནི་མ་ཡིན་ཏེ་ཞེས་བཤད་དོ་ཞེས་ཟེར་རོ། །
དེ་ལྟར་ན་མེད་པ་ཉིད་ལ་ཡོད་པའི་བློ་ཅན་ལ་ན་སྨད་དོ་ཞེས་པའི་ཊཱི་ཀ་ལས།་་་་་དངོས་གཞི་དངོས་གཞིའི་ཐད་ཀར་ན་སྨད་དུ་གསུངས་ནས། སྦྱོར་བ་སྦྱོར་བའི་ཐད་ཀར་ན་སྨད་དུ་གསུངས་ཏེ། གལ་ཏེ་འཚོལ་བའི་དུས་ན། ཡང་ལྷུང་བཟེད་དེ་ཆུད་ཟོས་པར་གྱུར་ཟིན་ན་ནི། དེའི་ཚེ་ན་སྦྱོར་བའི་ལྟུང་བ་ཡང་ན་སྨད་པ་ཁོ་ནར་འགྱུར་རོ་ཞེས་སྦྱོར་ལྟུང་རྫོགས་པ་ལ་དོན་ཡན་ལག་ཏུ་དགོས་པར་བཤད་པ་དང་འགལ་ལོ། །
ཡོངས་སུ་མ་གཟུང་བ་ལ་ཡོངས་སུ་གཟུང་བར་འདུ་ཤེས་པའོ་ཞེས་པའི་འོད་ལྡན་ལས། དགོན་པ་སུས་ཀྱང་མ་བསྡམས་པ་ན་ཡོད་པ་དེ་བརྐུས་ན་ནི་གལ་ཏེ་རྐུ་སེམས་སྐྱེས་ན་ཉེས་པ་སྦོམ་པོར་འགྱུར་ཏེ་་་་་་དངོས་གཞིའི་རྣམ་པར་གཏོགས་པ་རྣམས་ཀྱི་ཡན་ལག་རྣམས་འདུས་པའི་ཕྱིར་་་་་་ཏེ་དངོས་གཞི་རྣམ་པའི་སྦོམ་པོ་ཡན་ལག་རྣམས་མ་ཚང་པའི་ཕྱིར་ཞེས་མཐར་ཐུག་གི་སྦོམ་པོར་གསུངས་པ་དང་ཡང་འགལ་ཏེ། སྦོམ་པོའི་སྦྱོར་བ་ལ་ཉེས་བྱས་ཡིན་པས། སྐབས་འདིར་སྦྱོར་བའི་གནས་སྐབས་སུ་མ་བྱིན་ལེན་གྱི་སྦོམ་པོ་་་་་་ཁྱེད་ཅག་སྐྱེད་པར་འདོད་པ་དེ་ནི་མི་བཟད་དོ། །
་་་་་འདུ་ཤེས་གཙོ་བོ་རྣམས་ཀྱིས་སྦྱོར་ལྟུང་རྫོགས་པར་སྐྱེ་བ་ལ་དོན་ཡན་ལག་ཏུ་དགོས་པའི་གཞུང་དེ་གཉིས་ལས་གཞན་མེད་དེ། འདུལ་བའི་ལུང་དང་བསྟན་བཅོས་གང་ནའང་མི་སྣང་བའི་ཕྱིར་རོ། །
རིགས་པས་ཀྱང་་་་་་བདག་པོ་གཏན་མེད་ལ་མིའི་རྒྱུད་ཀྱིས་ཡོངས་སུ་གཟུང་བར་འདུ་ཤེས་པ་ལྟ་བུ་སྟེ་འདུ་ཤེས་དེ། དོན་དང་མ་ཕྲད་ན་ནི་དགག་བྱ་མི་རྫོགས་པའི་ཕྱིར་སྦྱོར་ལྟུང་རྫོགས་པར་མི་རིགས་ཏེ། དཔེར་ན་དོན་དང་མ་ཕྲད་ན་དངོས་གཞིའི་ལྟུང་བ་མི་རྫོགས་པ་བཞིན་ནོ། །
འོ་ན་སྦྱོར་བ་ལ་ནི་འདུ་ཤེས་ཡན་ལག་ཡིན་ནོ་ཞེས་པ་མདོ་རྩ་འགྲེལ་གྱི་དོན་གང་ཞེ་ན་སྦྱོར་བ་ལ་ནི་འདུ་ཤེས་གཙོ་ཆེ་བའི་ཡན་ལག་ཡིན་གྱི། དོན་ཉིད་ནི་གཙོ་ཆེ་བའི་ཡན་ལག་མ་ཡིན་ཞེས་བསྟན་པའོ། །
དེས་ན་མཐོ་ལ་མི་ཡིན་པར་འདུ་ཤེས་པ་ལ་སོགས་པའི་་་་་་སྤྲུལ་བ་བསད་པའི་ཊཱི་ཀ་ལས་སེམས་ཅན་དུ་བགྲངས་པ་ཡིན་པའི་སྤྲུལ་བ་ལ་མིར་འདུ་ཤེས་པས་གསོད་པའི་བྱེད་པ་ལ་ནི་སྦྱོར་བ་ལ་སྦོམ་པོ་སྟེ། མིར་འདུ་ཤེས་པས་ཞུགས་པའི་ཕྱིར་ཞེས་སོ། །

ལྟུང་མེད་ཀྱི་ཡུལ་ལ་དངོས་གཞིའི་ཡུལ་དུ་འདུ་ཤེས་པས་ཞུགས་པའི་སྦྱོར་བ་ལ་སྦོམ་པོར་བཤད་པ་རྣམས་ཉེས་བྱས་ལྕི་བ་ལ་སྦོམ་པོར་བཏགས་པའོ། །
གཉིས་པ་ཡན་ལག་གི་དོན་ལ་གསུམ་ལས། དང་པོ་གཞི་ལ་ཐེ་ཚོམ་ཟ་བའི་བྱང་ས་ནི། སྲོག་གཅོད་པ་ལྟ་བུའི་གཞི་ཐམས་ཅད་ལ་རང་རང་གི་གཞིའི་རྣམ་པ་མདོར་བའི་་་་་་ཡིད་གཉིས་ཟ་བའི་འདུ་ཤེས་ཞེས་ཊཱི་ཀ་ལས་སྔར་བཤད་པ་ལྟར་མི་འདུ་ཤེས་པས་ཞུགས་པའི་ཕྱིར་ཞེས་ཐེ་ཚོམ་ཟ་བའི་ཞུགས་པ་ནི་འདུ་ཤེས་ཀྱི་ཆ་ནས་དངོས་གཞི་བསྐྱེད་ནུས་ཀྱི་བསམ་པ་དང་བཅས་པ་ཡིན་ཏེ་ངེས་པའི་འདུ་ཤེས་དང་འདྲ་བའི་ཕྱིར་རོ། །
ལུང་རྣམ་འབྱེད་ལས་ལྟུང་བ་མང་པོ་ཞིག་ལ་གསུངས་ཀྱང་་་་་་མདོ་འདི་ནི་ལུང་ཞུ་བ་ལས། རྐུ་དང་སྲོག་གཅོད་བཞི་དང་རེག །དྲུག་ལ་གསུངས་བསྡུས་གཞན་ལའང་སྦྱར། །
ཞེས་གཟུང་ངོ་། །
གཉིས་པ་འདུ་ཤེས་གཙོ་བོ་རྣམས་ཀྱི་ཡན་ལག་ནི་སྲོག་གཅོད་པ་ལྟ་བུ་འདུ་ཤེས་གཙོ་བོ་རྣམས་ནི་སྦྱོར་བའི་ལྟུང་བ་རྫོགས་པར་བསྐྱེད་པ་ལ་ནི་འདུ་ཤེས་གཙོ་ཆེ་བའི་ཡན་ལག་ཡིན་་་་་་འདུ་ཤེས་གཙོ་ཆེ་བའི་རྒྱུ་མཚན་ནི་དོན་དང་འདུ་ཤེས་མི་མཐུན་པའི་ཚེ་ན་སྦྱོར་ལྟུང་ཙམ་བསྐྱེད་པ་ལ་ནི་འདུ་ཤེས་ཀྱི་ཆ་ནས་ལྟུང་བར་འཇོག་གི དོན་གྱི་ཆ་ནས་མི་འཇོག་པའི་ཕྱིར་རོ། །
ནོ། །
སྲོག་གཅོད་པའི་ཕམ་པ་ལྟ་བུ་འདུ་ཤེས་གཙོ་བོ་རྣམས་ཀྱི་དངོས་གཞི་རྫོགས་པར་བསྐྱེད་པ་གང་ལ་བསམ་པའི་དོན་དང་ཕྲད་པ་ནི་ཡན་ལག་དེ་ཉིད་ཡིན་ནོ། །
དེས་ན་འདུ་ཤེས་ཀྱིས་གང་ལ་བསམ་པའི་དོན་དེ་དང་ཕྲད་ན་དངོས་གཞི་སྐྱེད་་་་་་ཀྱི་བསམ་པའི་དོན་དང་མ་ཕྲད་ན་དངོས་གཞི་མི་སྐྱེད། པ་ཉིད་དོ། །
མདོ་གཉིས་ཞུ་བ་ལས། ཁང་པ་ཁང་ཆེན་བསྒོ་གྱུར་ལྔ། །
སྣོད་འཆང་བཤེས་ངོ་ཁྱད་དུ་གསོད། །
བུད་མེད་དང་ཉལ་ཁབ་རལ་འཆོས། །
བཅུ་གཉིས་ལས་ནི་གཞན་དག་ལ། །
དངོས་སུ་གསུངས་པ་འདིར་བསྡུས་ཤིང་། །
བཅུ་གཉིས་པོ་་་་་་དེ་དག་རྣམས་ལ་མདོར་བསྡུས་སྦྱར། །
ཞེས་གཟུང་ངོ་། །
གསུམ་པ་དངོས་པོ་གཙོ་བོའི་ཁྱད་པར་བསྟན་པ་ནི། མི་ཚངས་པར་སྤྱོད་པ་དང་ཁུ་བ་འབྱིན་པའི་ལྟུང་བ་གཉིས་ལ་ནི་འདུ་ཤེས་ཀྱིས་བསམ་པའི་དོན་དང་ཕྲད་པ་ལ་དངོས་གཞི་བསྐྱེད་པ་དེར་མ་ཟད་ཀྱི། མ་བསམས་པའི་དོན་དང་ཕྲད་པ་ལས་ཀྱང་དངོས་གཞི་བསྐྱེད་དེ། དངོས་པོ་གཙོ་བོ་ཡིན་པའི་ཕྱིར་ཏེ། མི་ཚངས་སྤྱོད་ནི་རྟེན་འདོད་ཁམས་པ་ལ་འབྱུང་ཉེ་ཞིང་སྤང་དཀའ་བས་དོག་ཏུ་བཀག་པའི་ཕྱིར་དང་། འབྱིན་པ་ཡང་དེ་དང་རྣམ་པ་འདྲ་བའི་ཕྱིར་དོག་ཏུ་བཀག་པའོ། །
དེ་ཡང་ལུང་ཞུ་བ་ལས། གཞི་ལ་འདུ་ཤེས་འཁྲུལ་ན་ཡང་། །
ཕམ་པ་དང་པོ་རྫོགས་པར་་་་་་འབྱུང་བར་གསུངས། །
འབྱིན་དང་རྫུན་སྨྲའི་ཡུལ་ལ་ནི། །
འདུ་ཤེས་འཁྲུལ་ཡང་ལྟུང་བ་རྫོགས་པའི་གཞུང་་་་་་དེང་སང་ལུང་ན་མི་སྣང་ངོ་། །
ཞེས་གཟུང་ངོ་། །
གཉིས་པ་ཞར་ལ་བྱུང་བ་ལ་གཉིས་ལས། དང་པོ་རྫུན་སྨྲ་ཡུལ་གྱི་བྱེད་པ་ནི། མི་བདེན་བརྫུན་དུ་སྨྲ་བའི་ལྟུང་བ་བསྐྱེད་པ་ལ་ནི་ཉན་པ་པོ་ཡང་། དེར་མ་ཟད་དོ་ཞེས་སྔ་མར་སྦྱར་ཏེ། ཉན་པ་པོ་བསམ་པའི་དོན་དང་ཕྲད་པ་ལས་དངོས་གཞི་རྫོགས་པར་མ་ཟད་ཀྱི། ཉན་པ་པོ་མ་བསམས་པའི་དོན་དང་ཕྲད་པ་ལས་ཀྱང་དངོས་གཞི་རྫོགས་པར་འབྱུང་ངོ་། །
སུ་དང་ཕྲད་ན་ཡང་རྫུན་སྨྲ་བར་འོ་སྙམ་དུ་་་་་་འདི་ནི་ཀུན་སློང་སྤྱི་ཞུགས་ཀྱི་དབང་དུ་བྱས་པའོ། །
འོ་ན་ཀུན་སློང་སྤྱི་ཞུགས་་་་་་ཞེས་མང་དུ་སྨྲ་མོད་དེ་གཞུང་གང་ནས་བཤད་ཅེས་འདྲི་ན།་་་་་ནགས་ལ་མེ་གཏོང་བའི་སྐབས་སུ་འོད་ལྡན་ལས། ངེས་པར་མ་བྱས་པར་འདི་ན་གང་ཅི་ཡོད་བརླག་པར་གྱུར་ཅིག་སྙམ་པ་དེས་དེ་རྣམས་ཤི་ན་སྲོག་ཆགས་་་་་་མི་དང་དུད་འགྲོ་ཇི་ལྟ་བུ་དང་སྲོག་ཆགས་བརྒྱ་སྟོང་ལ་སོགས་གྲངས་ཇི་སྙེད་པ་དེ་སྙེད་ཀྱི་ལྟུང་བ་་་་་་ཕམ་པ་དང་ལྟུང་བྱེད་རྣམས་ཀྱང་དེ་ལྟ་བུ་དང་དེ་སྙེད་འབྱུང་བར་འགྱུར་རོ། །

ཞེས་གསུངས་སོ། །
འདུ་ཤེས་གཙོ་བོ་རྣམས་ལ་གཞིའི་བྱེ་བྲག་ཕན་ཚུན་འདུ་ཤེས་འཁྲུལ་ན་ཡང་ཀུན་སློང་སྤྱི་ལ་ཞུགས་ནས་དངོས་གཞི་རྫོགས་པར་བཞེད་དོ། །
གལ་ཏེ་ཀུན་སློང་སྤྱི་ལ་ཞུགས་ཀྱང་བྱེ་བྲག་ལ་འདུ་ཤེས་འཁྲུལ་ན། འདུ་ཤེས་གཙོ་བོའི་ལྟུང་བ་དངོས་གཞི་མི་བསྐྱེད་པར་ཐལ། ས་བོན་ལ་ས་བོན་གཞན་དུ་འདུ་ཤེས་པའམ། ལྷས་བྱིན་ལ་མཆོད་སྦྱིན་དུ་འདུ་ཤེས་པ་ལ་སོགས་པ་་་་་་འདུ་ཤེས་འཁྲུལ་བའི་མཚན་ཉིད་ལས་མ་འདས་པའི་ཕྱིར་རོ་ཞེ་ན། ཁྱབ་པ་མ་གྲུབ་སྟེ། རྩོད་པ་ལ་རྩོད་པ་གཞན་དུ་འདུ་ཤེས་པ་དང་། ས་བོན་ལ་ས་བོན་གཞན་དུ་འདུ་ཤེས་པ་དང་། དགྲ་བཅོམ་པ་ལ་སོ་སོའི་སྐྱེ་བོར་འདུ་ཤེས་འཁྲུལ་ཏེ་བསད་པ་ཆོས་ཅན། ཐལ་འགྱུར་དང་རྟགས་ས་བོན་ལ་ཁྱེད་ཀྱིས་བརྗོད་པ་བཞིན་ནོ། །
འདོད་ན་སྐྱོ་སྔོགས་བྱེད་པ་དང་ས་བོན་སྐྱེ་འཇིག་གི་གཞུང་དང་འགལ་ཞིང་། འོད་ལྡན་ལས་ལུས་གཅིག་ལ་དགྲ་བཅོམ་ཉིད་ཀྱི་ཆོས་མེད་པར་ནོར་པས་གསོད་ན་མཚམས་མེད་པར་གྱུར་ན་མི་རུང་གིས་ཕམ་པ་ནི་སུས་ཀྱང་བཟློག་པར་དཀའ་འོ་ཞེས་བཤད་པ་དང་འགལ་ལོ། །
གཉིས་པ་བསྟེན་དུ་རུང་བའི་ཚད་གཟུང་ནི། མི་ཚངས་སྤྱོད་དང་རེག་པ་ལ་སོགས་པའི་ཡུལ་དེ་ནི། ལག་པས་ལག་པར་དང་རྐང་པས་རྐང་པར་དང་ཞེས་པ་ལ་སོགས་པ་སྨོས་པ་ལྟ་བུ་ཡན་ལག་ཐམས་ཅད་ཅེས་སྨོས་ཀྱང་མཚོན་པ་སྟེ། མཚན་བསྟེན་དུ་རུང་བའི་ལམ་དང་ཡན་ལག་དང་དུ་བླང་དུ་རུང་བ་ཉིད་ནི་འཁྲིག་པ་བསྟེན་་་་་་ནུས་པ་དང་ལྡན་པའི་ཕྱིར་མཐུ་དང་ལྡན་པ་ཡན་ལག་ཉིད་ཡིན་པས་དེ་ལས་ལྟུང་བ་རྫོགས་པར་བསྐྱེད་ལ། མཚན་བསྟེན་དུ་མི་རུང་བ་ལ་ནི་རང་རང་གི་ན་སྨད་དོ། །
མདོ་འདི་ལུང་ཞུ་བ་ལས། སྨྱན་དང་དབེན་གཉིས་ཉལ་ཤོ་གཉིས། །
ལྷན་ཅིག་ལམ་འགྲོ་བདུན་ལ་གསུངས། །
མི་ཚངས་སྤྱོད་དང་རེག་པ་དང་འཁྲིག་ཚིག་བསྙེན་བཀུར་ལ་སོགས་པ་ནང་སེམས་ཅན་ལ་ཆགས་པ་དངོས་དང་ཆགས་པ་རྒྱུར་འགྱུར་ལས་གྱུར་པ་གཞན་རྣམས་ལ་མདོར་བསྡུས་སྦྱར་བའོ། །
ལྔ་པ་སེལ་བ་དབང་དུ་བྱེད་པ་ཡན་ལག་དང་བཅས་ཏེ་བསྟན་པ་ལ་གཉིས་ཏེ། སེལ་བ་དབང་དུ་བྱེད་པ་དངོས་དང་། ཡན་ལག་སོ་སོའི་དབྱེ་བ་བསྟན་པའོ། །
དང་པོ་ནི་གཞུང་འདིའི་སྐབས་འོག་མ་ནས་འཆད་པར་འགྱུར་བའི་ཡན་ལག་བཅོ་བརྒྱད་པོ་དག་ལ་ནི་ཡན་ལག་ཚང་བ་ལས་གཞན་ཡན་ལག་མ་ཚང་བ་ལ་ན་སྨད་པ་ཉིད་ཡིན་ནོ། །
དེ་ཡང་ཡན་ལག་བཅོ་བརྒྱད་ནི། རྫུ་འཕྲུལ་ཅན་མིན་མ་ཉམས་ལུས་དངོས་དང་། །
ཐ་སྙད་ཡན་ལག་ལྔ་དང་ཁྱིམ་པ་དང་། །
བསྙེན་རྫོགས་རྣམ་དག་མཚན་དང་ལྟ་བ་མཐུན། །
རུང་དང་ཚད་ལྡན་རང་དོན་རང་ཉིད་ཀྱིས། །
བདག་དང་འབྲེལ་བ་ངག་ཏུ་སྨྲས་པ་སྟེ། །
འོག་ནས་སྟོན་པའི་ཡན་ལག་བཅོ་བརྒྱད་དོ། །
ཞེས་གཟུང་ངོ་། །
ཡན་ལག་་་་་་བཅོ་བརྒྱད་པོ་དེ་དག་ལས་ཡན་ལག་གཅིག་མ་ཚང་བ་ལ་ན་སྨད་དུ་འགྱུར་བ་་་་་་རེག་པ་ལྟ་བུ་འདི་ལ་དམིགས་བསལ་གསུམ་ལ། ཡན་ལག་གཅིག་མ་ཚང་བ་ལ་ཆེས་ན་སྨད་དུ་འགྱུར་བ་མི་་་་་་རེག་པ་ལྟ་བུ་མི་་་་་་ཡན་ལག་ཏུ་དགོས་པ་ལ་དུད་འགྲོ་ཡང་ངོ་ཞེས་གསུངས་པ་དང་། བརྡེག་གཟས་ལྟ་བུ་་་་་་དགེ་སློང་ལས་གྱུར་པ་རྣམས་ཀྱི་སེལ་བ་ཁྱིམ་པ་ཡིན་ན་ཆེས་ན་སྨད་དུ་འགྱུར་བའོ། །
ཡན་ལག་གཅིག་མ་ཚང་བ་ལ་དངོས་གཞི་གཞན་དུ་འགྱུར་བ་ནི། དགེ་སློང་མ་དང་ལམ་དུ་འགྲོ་བའི་སེལ་བ་ཁྱིམ་པ་མེ་དང་ལམ་དུ་འགྲོ་ན་ལྟུང་བྱེད་གཞན་དུ་འགྱུར་བ་ལྟ་བུ་སྟེ། དེ་ལས་བཟློག་པ་ཡང་དེ་བཞིན་ནོ། །
ཡན་ལག་གཅིག་མ་ཚང་ལ་ལྟུང་མེད་དུ་འགྱུར་བ་ནི། མ་སྨྲས་པར་ཕྱི་དྲོ་གྲོང་དུ་འགྲོ་བ་ལ་སོགས་པ་རྣམས་ལ་ཁྱིམ་པའི་སེལ་བ་རབ་ཏུ་བྱུང་བ་ཡིན་ན་རབ་ཏུ་བྱུང་བའི་གནས་ཁང་དུ་ཕྱི་དྲོ་འཇུག་པ་ལ་ལྟུང་བ་མེད་པ་ལྟ་བུའོ། །

དུ་མ་མ་ཚང་བ་ཞེས་པ་ནི། འོག་ནས་འཆད་པར་འགྱུར་བའི་ཡན་ལག་དུ་མ་མ་ཚང་བ་སྟེ། ཡན་ལག་གཉིས་མ་ཚང་བ་ལ་ནི་ན་སྨད་པ་དེ་བས་ཀྱང་ན་སྨད་པ་སྟེ་ཆེས་ན་སྨད་དུ་འགྱུར་རོ། །
དེ་ཡང་རེག་པར་བྱ་བའི་ལུས་མ་ཉམས་པ་དང་རེག་པར་བྱེད་པའི་ལུས་མ་ཉམས་པ་ཡན་ལག་གཉིས་མ་ཚང་བ་་་་་་ཊཱི་ཀ་ལས་རྨ་དང་ཤུ་བ་དང་གཡན་པ་དང་ཁྱི་རྔོ་ལ་སོགས་པས་བུད་མེད་ཀྱི་ལུས་ཉམས་པ་ལ་ཁྱི་རྔོ་ལ་སོགས་པས་དགེ་སློང་གི་་་་་་ལུས་ཉམས་པས་རེག་ན་ཉེས་བྱས་སུ་འགྱུར་བར་ལུང་ཞུ་བ་ལས་གསུངས་པ་དང་། སྐྱོན་ནས་སྨྲ་བའི་ལྟུང་བྱེད་བསྐྱེད་པ་ལ། ཡུལ་རྟེན་མཚན་མཐུན་ཞིང་ལྟ་བ་མཐུན་པ་ཡན་ལག་ཏུ་དགོས་པ་ལ། ཡན་ལག་གཉིས་མ་ཚང་བ་སྟེ། དགེ་སློང་གིས་དགེ་སློང་མ་ལ་ལྟ་བ་ཐ་དད་པའི་སྐྱོན་ནས་སྨྲས་ན་ཆེས་ན་སྨད་དུ་འགྱུར་བ་ལྟ་བུའམ། གོས་ལས་གྱུར་པའི་ལྟུང་བ་དངོས་གཞི་བསྐྱེད་པ་ལ་གོས་རུང་ཞིང་ཚད་དང་ལྡན་པ་ཡན་ལག་ཏུ་དགོས་པ་ལ་ཡན་ལག་གཉིས་མ་ཚང་བ་སྟེ་གོས་མི་རུང་ཞིང་ཚད་དང་མི་ལྡན་ན་ཆེས་ན་སྨད་དུ་འགྱུར་བ་ལྟ་བུའོ། །
རེག་པ་འཁྲིག་ཚིག་བསྙེན་བཀུར་བསྔགས་པའི་ལྷག་མ་ལྟ་བུ་སྟེ། ཡུལ་དེ་མི་ཡིན་པ་ཡན་ལག་ཏུ་དགོས་པ་རྣམས་ལ་སེལ་བ་དུད་འགྲོ་ཡིན་ན་ཡང་ངོ་སྟེ་ཆེས་ན་སྨད་དུ་འགྱུར་རོ་ཞེས་སྔ་མར་སྦྱར་རོ། །
་་་་་རེག་པའི་སྐབས་ཀྱི་བཅས་ལྡན་དགེ་སློང་གིས་ཆགས་སེམས་ཀྱིས་དུད་འགྲོ་མོ་ལ་རེག་པ་ཆོས་ཅན་ལྟུང་བ་ཆེས་ན་སྨད་དུ་འགྱུར་ཏེ་དགག་བྱ་ཆེས་མ་རྫོགས་པའི་ལྟུང་བར་འགྱུར་བའི་ཕྱིར་རོ། །
མདོ་འདི་ནི་ལུང་རྣམ་འབྱེད་ལས། དུད་འགྲོ་མོ་ལ་་་་་་རེག་པ་འཁྲིག་ཚིག་བསྙེན་བཀུར་་་་་་བསྔགས་པ་དང་གསུམ་ལ། །
ཉེས་བྱས་ཉིད་དུ་གསུངས་པ་བསྡུས། །
རྐུ་དང་མི་གསོད་མ་གཏོགས་པ། །
མི་ལས་གྱུར་པ་ཀུན་ལ་སྦྱར།་་་་་ཏོ་དེ་ཡང་ཡུལ་དུད་འགྲོ་ལས་ནི་ཆེས་ན་སྨད་དོ་ཞེས་མདོ་རྩ་བས་བསྟན་ཏོ། །
དེ་ཡང་དུད་འགྲོ་ལས་བརྐུས་ན་སྦོམ་པོར་འགྱུར་ཞིང་། དུད་འགྲོ་བསད་ན་ལྟུང་བྱེད་དུ་འགྱུར་རོ། །
དེ་གཉིས་མ་གཏོགས་པ་མི་ཡན་ལག་ཏུ་དགོས་པ་རྣམས་ལ་དུད་འགྲོ་ལས་ནི་ཆེས་ན་སྨད་དུ་འགྱུར་ཏེ། དུད་འགྲོ་བླུན་ཞིང་གཏི་མུག་པས་དགག་བྱ་ཤིན་ཏུ་མི་རྫོགས་པའི་ཕྱིར་རོ། །
འོ་ན་འགྲེལ་ཆུང་ལས་དུད་འགྲོ་མོ་སྤུ་མེད་ལ་རེག་ན་སྦོམ་པོའོ་ཞེས་བཤད་པ་དང་འགལ་ཞེ་་་་་་ཕྱུགས་ལ་རེག་པ་ཡང་མཆུའམ་མོ་མཚན་ནམ་རྙིལ་ལ་སོགས་པ་སྤུ་མེད་པ་ལ་རེག་པ་ནི་སྦོམ་པོའོ་ཞེས་འགྲེལ་ཆུང་ལས་བཤད་དོ། །
ལུང་ཞུ་བ་ལས་དུད་འགྲོ་མོ་སྤུ་མེད་པ་ལ་རེག་ན་སྦོམ་པོར་འགྱུར་ཞེས་བཤད་ཅེས་བླ་མ་རྣམས་གསུང་ཡང་ལུང་ལས་ཡེ་མ་བཤད་དོ། །
ན། ཁ་ཅིག་ན་རེ་སྤྱིར་དུད་འགྲོ་མོ་ལ་རེག་ན་ཉེས་བྱས་ཡིན་ཡང་། དམིགས་བསལ་སྤུ་མེད་ལ་རེག་ན་ཆགས་པ་མངོན་འགྱུར་ཆེ་བས་སྦོམ་པོ་ཡིན་ཞེས་ཟེར་རོ། །
དེ་ལྟར་ན་སྒོས་ཀྱི་དགག་བྱ་ཡན་ལག་ཏུ་འགྱུར་རོ། །
འདོད་ན་མིའམ་ཅིའི་བུ་མོ་ཡིད་འཕྲོག་མ་ལ་རེག་ན་ཕམ་པ་སྐྱེད་པར་ཐལ་བར་འགྱུར་ཏེ། མིའི་བུད་མེད་ལ་རེག་པ་བས་ཀྱང་ཆགས་པ་མངོན་གྱུར་ཆེ་བའི་ཕྱིར་རོ། །
དེ་གང་གིས་གྲུབ་ན་ལུང་གཞི་ལས། རྒྱལ་བུ་ནོར་བཟང་གི་བྱུང་བ་ལས་གྲུབ་བོ། །
གཞན་ཡང་བུད་མེད་གཟུགས་མི་སྡུག་པ་ལ་རེག་ཀྱང་ལྷག་མ་མི་སྐྱེད་པར་ཐལ་བའི་སྐྱོན་ཡང་གནས་སོ། །
འོ་ན་གང་ཞེ་ན་དུད་འགྲོ་མོ་ཡི་ལུས་ཀྱི་ཆ་ཤས་སྤུ་མེད་པ་དེ་ནི་ཆགས་པ་མངོན་གྱུར་ཤས་ཆེར་སྐྱེ་བས་ཉེས་བྱས་ལྕི་བ་ལ་དགོངས་ནས་ཉེས་བྱས་ལ་མིང་སྦོམ་པོར་བཏགས་པའོ། །

་་་་་ལུང་རྣམ་འབྱེད་འགྲེལ་བའི་འཁྲིག་ཚིག་སྨྲ་བའི་སྐབས་ལས་དུད་འགྲོ་མོ་ནུས་པ་ལ་སྦོམ་པོའོ་ཞེས་བཤད་དེ། ཉེས་བྱས་ལ་མིང་སྦོམ་པོར་བཏགས་པའོ་ཞེས་བརྗོད་ན་ལེགས་སོ། །
གཉིས་པ་ཡན་ལག་སོ་སོའི་དབྱེ་བ་བསྟན་པ་ལ་བཞི་ལས། གཞིའི་ཡན་ལག་བསྟན་པ་དང་། བསམ་པའི་ཡན་ལག་བསྟན་པ་དང་། གཞི་དང་མཐར་ཐུག་གི་ཡན་ལག་དང་། སྦྱོར་བའི་ཡན་ལག་བསྟན་པའོ། །
དང་པོ་ལ་གཉིས་ཏེ། གཞི་སེམས་ཅན་ལས་གྱུར་པ་དང་། སེམས་ཅན་མ་ཡིན་པ་ལས་གྱུར་པའོ། །
དང་པོ་ལ་བཞི་ལས། གཞི་མཚན་མི་མཐུན་པ་ལས་གྱུར་པ་དང་། གཞི་ཐ་སྙད་ལས་གྱུར་པ་དང་། གཞི་ཁྱིམ་པ་ལས་གྱུར་པ་དང་། གཞི་རབ་ཏུ་བྱུང་བ་ལས་གྱུར་པས་སོ། །
དང་པོ་ལ་གསུམ་ལས། དང་པོ་སྐབས་ཀྱི་ཡན་ལག་ནི་རྫུ་འཕྲུལ་གྱི་ཆོས་ཅན་ཉིད་མ་ཡིན་པ་ནི་ཞེས་སོ། །
་་་་་སྐབས་འདིར་ཚན་པ་གསུམ་ཡིད་ལ་གཟུང་སྟེ། འབྲུ་སྣོན་དང་ཁྱབ་པ་དང་རྩོད་པ་སྤོང་ངོ་། །
དེ་ཡང་རེག་པའི་གཙོ་བོ་གསུམ་སྟེ་མི་ཚངས་སྤྱོད་དང་རེག་པའི་ཕམ་པ་དང་རེག་པའི་ལྷག་མའོ། །
ཡུལ་རྫུ་འཕྲུལ་ཅན་ལས་ཀྱང་རེག་པའི་ལྟུང་བ་གསུམ་པོ་དེ་དག་ནི་རྫོགས་པར་འགྱུར་རོ། །
ཡུལ་བུད་མེད་རྫུ་འཕྲུལ་གྱི་ཆོས་ཅན་ཉིད་མ་ཡིན་པ་ནི་རེག་པ་མ་ཡིན་པ་སྟེ་འཁྲིག་ཚིག་སྨྲ་བ་དང་བསྙེན་བཀུར་བསྔགས་པ་ལྟ་བུའི་ལྟུང་བ་དངོས་གཞི་རྫོགས་པའི་ཡན་ལག་ཡིན་ལ། ཡུལ་རྫུ་འཕྲུལ་ཅན་ལས་ནི་རང་རང་གི་ལྟུང་བ་ན་སྨད་པ་ཡིན་་་་་་བསྙེན་བཀུར་བསྔགས་པའི་དགེ་འདུན་ལྷག་མ་ཆོས་ཅན། ཡུལ་རྫུ་འཕྲུལ་གྱི་ཆོས་ཅན་མ་ཡིན་པ་ཡན་ལག་ཏུ་གྱུར་པ་ལས་བྱུང་བ་ཡིན་ཏེ། དེ་ལ་དོན་གཞན་སྔ་མ་རྫུ་འཕྲུལ་གྱི་ཆོས་ཅན་ཉིད་མ་ཡིན་པ་ཡོད་མེད་ཀྱི་རྗེས་སུ་འགྲོ་ལྡོག་བྱེད་པ་པོ་ཡིན་པའི་ཕྱིར། དཔེར་ན་འཁྲིག་ཚིག་སྨྲ་བའི་ལྷག་མ་བཞིན་ནོ། །
རྫུ་འཕྲུལ་ཞེས་པ་ནི་རྫུ་བ་ལུས་ཀྱི་ཆོས། འཁྲུལ་བ་སེམས་ཀྱི་ཆོས་ཞེས་གསུངས་སོ། །
ནོ། །
མདོ་འདི་ནི་བུད་མེད་ལས་གྱུར་པ་ཉི་ཤུ་རྩ་གཉིས་ལ་སྤྱིར་བསྟན་པ་སྟེ། འཁྲིག་ཚིག་བསྙེན་བཀུར་སྨྱན་བྱེད་དང་། །
ཁྲུ་འཇུག་ལེན་རྨེལ་ཚེས་སྟོན་དང་། །
མ་བསྐོས་སྟོན་པའི་བཅུ་ཚན་ལས། །
སྐུར་འདེབས་མ་གཏོགས་དགུ་དག་དང་། །
ཉལ་ཤོམ་འདུག་འགྲེང་ལྷན་ཅིག་ཉལ། །
སྐྱེས་པ་མེད་པར་ལམ་འགྲོ་དང་། །
སོ་སོར་བཤགས་བྱ་རྣམ་བཞི་ཡི། །
དང་པོ་གཉིས་ཏེ་ཉི་ཤུ་གཉིས། །
ཞེས་བསྡུ་བའི་ཚིགས་སུ་བཅད་པ་སྟེ། དེ་ཡང་འཁྲིག་ཚིག་སྨྲ་བའི་ལྷག་མ་ལ་ནི་ལུང་འདུལ་བྱེད་ལས་་་་་་རྫུ་འཕྲུལ་གྱི་ཆོས་ཅན་མ་ཡིན་པ་ལ་སྨྲས་ན་དགེ་འདུན་ལྷག་མའོ། །
རྫུ་འཕྲུལ་གྱི་ཆོས་ཅན་ལ་སྨྲས་ན་སྦོམ་པོའོ། །
ཞེས། དངོས་སུ་གསུངས་ལ། གཞན་རྣམས་ལ་ནི་མདོར་བསྡུས་སྦྱར་བའོ། །
ལྟུང་བ་བསྐྱེད་པའི་རྟེན་དགེ་སློང་མའི་དབང་དུ་བྱས་ན་ནི། སྐྱེས་པ་རྫུ་འཕྲུལ་གྱི་ཆོས་ཅན་ཉིད་མ་ཡིན་པ་ནི་རེག་པ་མ་ཡིན་པའི་ཡན་ལག་ཡིན་ཞེས་ཀྱང་སྦྱར་་་་་་འགྲེལ་ཆུང་ལས་རྫུ་འཕྲུལ་གྱི་བུད་མེད་ནམ་མཁའ་ལ་འདུག་པ་ལ་འཁྲིག་ཚིག་དང་ཀུན་སྤྱོད་སྨྲས་པ་ནི་ལྷག་མར་མི་འགྱུར་ཏེ་སྦོམ་པོའོ། །
བདག་ཉིད་འཕྲུལ་ཏེ་ནམ་མཁའ་ལ་འདུག་ནས་བུད་མེད་ལ་འཁྲིག་ཚིག་དང་ཀུན་སྤྱོད་སྨྲས་པ་ནི་བདག་གི་དབང་དུ་འགྱུར་བས་ལྷག་མར་འགྱུར་རོ་ཞེས་བཤད་དོ། །
རོ། །
སྐབས་འདིར་ཁ་ཅིག་་་་་་མྱང་མཚམས་པ་ན་རེ་བུད་མེད་ཀྱིས་རྫུ་འཕྲུལ་གྱི་ཆོས་ཐོབ་ཀྱང་ད་ལྟ་རྫུ་འཕྲུལ་དངོས་སུ་མི་བྱེད་ན་ནི་སེལ་བར་མི་འགྱུར་ཏེ། དངོས་སུ་མི་བྱེད་ན་རྫུ་འཕྲུལ་ཅན་གྱི་ཐ་སྙད་མི་འཐོབ་པའི་ཕྱིར་ཞེས་སྨྲའོ། །

དེ་ལྟར་ན་ཊཱི་ཀ་ལས་གང་ལ་རྫུ་འཕྲུལ་གྱི་ཆོས་ཡོད་པ་དེ་ནི་རྫུ་འཕྲུལ་གྱི་ཆོས་ཅན་ནོ། །
དེའི་དངོས་པོ་ནི་དེ་ཉིད་རྫུ་འཕྲུལ་ཐོབ་པའོ། །
གང་ལ་རྫུ་འཕྲུལ་གྱི་ཆོས་མེད་པ་དེ་ནི་རྫུ་འཕྲུལ་གྱི་ཆོས་ཅན་མ་ཡིན་པའོ། །
དེའི་དངོས་པོ་ནི་རྫུ་འཕྲུལ་མ་ཐོབ་པའོ་ཞེས་ཐོབ་མ་ཐོབ་ལ་བཤད་ཀྱི་བྱེད་མི་བྱེད་ལ་མ་བཤད་པ་དང་འགལ་ལོ། །
གཞན་ཡང་མངོན་ཤེས་ཀྱི་རྫུ་འཕྲུལ་ད་ལྟར་དངོས་སུ་མི་བྱེད་ཀྱང་། རྫུ་འཕྲུལ་ཐོབ་པ་ཡུལ་དུ་བྱས་པ་དེ་ལས་འཁྲིག་ཚིག་ལ་སོགས་པའི་ལྟུང་བ་དངོས་གཞི་བསྐྱེད་པར་མི་རིགས་ཏེ། མངོན་པར་ཞེན་པ་ཆུང་བའི་ཕྱིར་རོ། །
དེ་གང་གིས་གྲུབ་ན་རྫུ་འཕྲུལ་མ་ཐོབ་པ་བ་ལང་ལྟ་བུ་འཛིན་པར་འདོད་ན་ཐག་རིང་བ་ན་འདུག་ཀྱང་ཟིན་པའི་མངོན་ཞེན་རྫོགས་པ་ལྟར། རྫུ་འཕྲུལ་གྱི་ཕྱོགས་གཅིག་ཐོབ་པ་བྱ་ལྟ་བུ་འཛིན་པར་འདོད་ན་རྫུ་འཕྲུལ་མི་བྱེད་པར། དྲུང་ན་འདུག་ཀྱང་ཟིན་པའི་མངོན་ཞེན་མི་རྫོགས་པར་མྱོང་བས་གྲུབ་བོ། །
ཊཱི་ཀ་ལས་ཀྱང་རྫུ་འཕྲུལ་གྱི་ཆོས་ཅན་མོ་ཉིད་ལ་ནི་བརྟུལ་དུ་མི་རུང་སྟེ། གཟུང་བར་མི་ནུས་པའི་ཕྱིར་ཞེས་བཤད་དོ། །
གལ་ཏེ་་་་་་མྱང་མཚམས་པ་ན་རེ་འདས་པ་དང་མ་འོངས་པའི་རྫུ་འཕྲུལ་ལུང་མ་བསྟན་ལ་ནི་ཐོབ་པ་ད་ལྟར་བ་མེད་དེ། མཛོད་ལས། ལུང་བསྟན་མིན་པ་སྟེ་ལུང་མ་བསྟན་རྣམས་ཀྱི་་་་་་ཐོབ་ལྷན་ཅིག་སྐྱེས་་་་་་ལྷན་ཅིག་སྐྱེས་པ་ཁོ་ན་སྟེ་སྔར་སྐྱེ་བ་ཡང་མེད་ལ། དུས་ཕྱིས་སྐྱེ་བ་ཡང་མེད་དོ། །
ཞེས་མཛོད་འགྲེལ་ལོ། །
ཞེས་བཤད་དོ་ཞེ་ན། རྫུ་འཕྲུལ་ལུང་མ་བསྟན་ཁ་ཅིག་ལ་དེ་ལྟར་ཡིན་ཡང་། མངོན་ཤེས་ཀྱི་རྫུ་འཕྲུལ་ལུང་མ་བསྟན་ལ་ནི་དེ་ལྟར་མ་ཡིན་ཏེ། མཛོད་ལས། མངོན་ཤེས་སྤྲུལ་པ་མ་གཏོགས་པ་ཞེས་བཤད་་་་་་མངོན་ཤེས་ལ་སོགས་པའི་རྫུ་འཕྲུལ་ལུང་མ་བསྟན་ལ་ཡང་ཆོས་འདས་པ་དང་མ་འོངས་པ་ལ་ཐོབ་པ་འདས་པ། ད་ལྟར་བ་ཡོད་དེ། དཔེར་ན་བཟོ་ལུང་མ་བསྟན་པ་ཡིན་ཡང་འདས་པ་ན་བཟོ་བྱས་པ་ལ་ད་ལྟར་བཟོ་མི་བྱེད་ཀྱང་དེའི་ཐ་སྙད་ཐོབ་པ་དང་འདྲའོ་ཞེས་བླ་མ་རྣམས་གསུང་ངོ་། །
དོ། །
རྫུ་འཕྲུལ་དགེ་བ་འདས་པ་དང་མ་འོངས་པ་རྣམས་ལ་ནི་ཐོབ་པ་ད་ལྟར་བ་ཤིན་ཏུའང་ཡོད་པའི་ཕྱིར། རྫུ་འཕྲུལ་དངོས་སུ་བྱེད་པ་དེ་ཁོ་ན་རྫུ་འཕྲུལ་ཐོབ་པ་ཡིན་པར་མི་རིགས་སོ། །
གཉིས་པ་སྐབས་ཀྱི་ཞར་བྱུང་ནི་རེག་པའི་ལྷག་མ་བསྐྱེད་པ་ལ་ཡུལ་བུད་མེད་ལྟ་བུ་རེག་པར་བྱ་བ་དང་རེག་པར་བྱེད་པ་ཉིད་ནི་རྨ་དང་། ཤུ་བ་དང་། གཡན་པ་དང་། ཁྱི་རྔོ་ལ་སོགས་པས་ལུས་མ་ཉམས་པ་ཡན་ལག་ཡིན་ནོ་ཞེས་སྔ་མར་སྦྱར་རོ། །
་་་་་རེག་པའི་དགེ་འདུན་ལྷག་མ་ཆོས་ཅན། གང་ལ་རེག་པར་བྱ་བ་དེ་མ་ཉམས་པ་ཡན་ལག་ཏུ་གྱུར་པ་ལས་བྱུང་བ་ཡིན་ཏེ། དོན་གཞན་སྔ་མ་གང་ལ་རེག་པར་བྱ་བ་དེ་མ་ཉམས་པ་ཡོད་མེད་ཀྱི་རྗེས་སུ་འགྲོ་ལྡོག་བྱེད་པ་པོ་ཡིན་པའི་ཕྱིར་རོ། །
ཉམས་པའི་ཚད་ནི་རེག་པའི་བདེ་བ་ཉམས་སུ་མྱོང་བ་ལ་གནོད་པ་སྟེ། དེ་ལྟར་གཞུང་འགྲེལ་ལས་བཤད་དོ། །
དེ་ཡང་ལུང་ཞུ་བ་ལས། བུད་མེད་ཀྱི་དབང་པོ་ཉམས་པ་ལ་རེག་ན་ཅིར་འགྱུར་སྦོམ་པོར་འགྱུར་རོ། །
དགེ་སློང་གི་ལུས་ཀྱི་དབང་པོ་ཉམས་པས་བུད་མེད་ལ་རེག་ན་ཅིར་འགྱུར་སྦོམ་པོར་འགྱུར་རོ། །
གཉིས་ཀའི་ལུས་ཀྱི་དབང་པོ་ཉམས་པར་གྱུར་པ་གཅིག་ལ་གཅིག་རེག་ན་ཅིར་འགྱུར་ཉེས་བྱས་སོ་ཞེས་གསུངས་སོ། །
གཞན་ཡང་ལུང་ཞུ་བ་ལས། རྨས་རེག་ན་ཅིར་འགྱུར་སྦོམ་པོར་འགྱུར་རོ། །
རྨ་ལ་རེག་ན་ཅིར་འགྱུར་སྦོམ་པོར་འགྱུར་རོ། །

ཞེས་གསུངས་པའང་མདོ་འདིས་བསྡུས་ཏེ། དེའང་ལུས་ཉམས་པའི་བྱེ་བྲག་ཡིན་པའི་ཕྱིར་རོ། །
སྐབས་འདིར་རང་གི་རྣམ་བཤད་དང་ཊཱི་ཀ་དང་བམ་པོ་ལྔ་བཅུ་པ་དང་གསུམ་ཆར་ལས། འདིར་རོ་ཉིད་ལ་ནི་ན་སྨད་པ་མེད་པའི་ཕྱིར་ཞེས་བཤད་དོ། །
དེ་བཞིན་དུ་ལུང་ཞུ་བ་ཉུང་ཤོས་ལས། བུད་མེད་ཀྱི་རོ་དང་ལྷན་ཅིག་རེག་པར་བགྱིད་ན་ཅིར་འགྱུར། དགེ་འདུན་ལྷག་མར་འགྱུར་རོ་ཞེས་བཤད་ཅིང་། ཞུ་བའི་འགྲེལ་བ་ལས་ཀྱང་དགེ་འདུན་ལྷག་མར་བཤད་མོད་ཀྱི། ལུང་ཞུ་བ་མང་ཤོས་ལས། བུད་མེད་ཀྱི་རོ་དང་ལྷན་ཅིག་རེག་ན་ཅིར་འགྱུར། སྦོམ་པོར་འགྱུར་རོ། །
ཞེས་གསུངས་པ་དེ་གཙོ་བོར་བྱ་སྟེ། སྔར་རྒྱས་པར་་་་་་རེག་པའི་ལྷག་མའི་སྐབས་སུ་བཤད་ཟིན་ཏོ། །
འོ་ན་ལུས་མ་ཉམས་པ་དེ་རེག་པ་ཁོ་ནའི་ཡན་ལག་ཡིན་ནམ་ཞེ་ན། ག་་་་་་ག་ག་ཚིལ་བྱེད་པའི་ལྟུང་བྱེད་ཆོས་ཅན། ཆོས་རྟགས་ནི་རེག་པའི་སྐབས་སུ་བརྗོད་པ་བཞིན་ནོ། །
ག་ཚིལ་བྱེད་པ་ལ་ཡང་རེག་པར་བྱེད་པ་ཉིད་ནི་མ་ཉམས་པ་ཡན་ལག་ཡིན་ནོ་ཞེས་སྔ་མར་སྦྱར་རོ། །
ཡུལ་རྟེན་གཉིས་ཀའི་ལུས་མ་ཉམས་པ་ཡན་ལག་ཡིན་ནོ། །
དེ་ཡང་ཞུ་བ་ལས་དགེ་སློང་ལུས་ཀྱི་དབང་པོ་ཉམས་པས་བུད་མེད་ལུས་ཀྱི་དབང་པོ་མ་ཉམས་པ་ལ་ག་ག་ཚིལ་བགྱིས་ན་ཅིར་འགྱུར། ཉེས་བྱས་སོ། །
དགེ་སློང་ལུས་ཀྱི་དབང་པོ་མ་ཉམས་པས་བུད་མེད་ཀྱི་ལུས་ཀྱི་དབང་པོ་ཉམས་པ་ལ་ག་ག་ཚིལ་བགྱིས་ན་ཅིར་འགྱུར་ཉེས་བྱས་སོ། །
དགེ་སློང་གི་རྨས་ག་ག་ཚིལ་བགྱིས་སམ། རྨ་ལ་ག་ག་ཚིལ་བགྱིས་ན་ཅིར་འགྱུར་ཉེས་བྱས་སོ། །
ཞེས་གསུངས་པའི་ཤུགས་ཀྱིས་བརྗོད་པ་དེ་གཞུང་འདིར་བསྡུས་པ་ཡིན་ལ་ཉེས་བྱས་སོ་ཞེས་དངོས་སུ་གསུངས་པ་ནི་འོག་མ་དག་ལ་ནི་གཞན་ལ་ན་སྨད་པ་ཞེས་པས་བསྡུས་སོ། །
གསུམ་པ་དེ་དག་གི་སེལ་བ་བསྟན་པ་ནི། འོ་ན་རེག་པ་དང་ག་ག་ཚིལ་བྱེད་པ་གཉིས་ལ་ཐུན་མོང་བ་དེ་འབའ་ཞིག་ཏུ་ཟད་དམ་ཞེ་ན། རེག་པར་བྱ་བའི་ཡུལ་དང་ག་ག་ཚིལ་བྱ་བའི་ཡུལ་སེན་མོ་དང་སོ་དང་ཤ་མེད་པའི་རུས་པ་དང་སྤུ་དག་ནི་མ་ཉམས་པའོ་ཞེས་སྔར་སྨྲས་པ་དེ་ལས་གཞན་ལུས་ཉམས་པ་དང་ལྡན་པ་སྟེ་ལུས་ཉམས་པ་དང་འདྲ་བ་ཉིད་ཡིན་ནོ། །
དེས་ན་་་་་་བུད་མེད་ཀྱི་སེན་མོ་དང་སོ་དང་སྤུ་དག་ལ་རེག་པ་དང་་་་་་དགེ་སློང་གིས་སེན་མོ་ལ་སོགས་པ་དེ་དག་གིས་རེག་པ་དང་། དགེ་སློང་གཞན་གྱི་སེན་མོ་ལ་སོགས་པ་་་་་་དེ་དག་ལ་ག་ག་ཚིལ་བྱེད་པ་དང་། དགེ་སློང་རང་གི་སེན་མོ་ལ་སོགས་པ་་་་་་དེ་དག་གིས་ག་ག་ཚིལ་བྱེད་པ་དག་ལ་ནི་རང་རང་གི་ལྟུང་བ་ན་སྨད་དུ་འགྱུར་་་་་་ཏེ་རེག་ན་སྦོམ་པོར་འགྱུར་ལ། ག་ག་ཚིལ་བྱེད་ན་ཉེས་བྱས་སོ། །
རོ། །
དེ་ཡང་ལུང་ཞུ་བ་ལས། སེན་མོ་ལ་རེག་ན་ཅིར་འགྱུར། སྦོམ་པོར་འགྱུར་རོ། །
སེན་མོས་རེག་ན་ཅིར་འགྱུར། སྦོམ་པོར་འགྱུར་རོ། །
དེ་བཞིན་དུ་སོ་དང་སྤུ་ལ་ཡང་གསུངས་པ་དང་། དེ་བཞིན་དུ་སེན་མོ་ལ་སོགས་པ་དེ་དག་ལ་ག་ག་ཚིལ་བྱེད་པ་དང་། དེ་དག་གིས་ག་ག་ཚིལ་བྱེད་ན་ཉེས་བྱས་སོ་ཞེས་ལུང་ལས་གསུངས་སོ། །
བུད་མེད་ཀྱི་ཤ་མེད་པའི་རུས་པ་ལ་དགེ་སློང་གིས་རེག་ན་ལུང་ཞུ་བ་ཉུང་ཤོས་ལས་སྦོམ་པོར་གསུངས་ཀྱང་སྦོམ་པོ་བཏགས་པ་བར་དགོངས་པ་བཀྲལ་ལ། ལུང་ཞུ་བ་མང་ཤོས་ལས། བུད་མེད་ཀྱི་ཀེང་རུས་ཤ་མེད་པ་ལ་རེག་ན་ཅིར་འགྱུར་ཉེས་བྱས་སོ་ཞེས་གསུངས་པ་དེའི་རྗེས་སུ་འབྲང་ངོ་། །
ཤ་མེད་པའི་རུས་པ་ནི་རེག་བྱའི་ཡུལ་དུ་གསུངས་ཀྱི། རེག་བྱེད་དང་ག་ག་ཚིལ་ལ་ནི་གསུངས་པ་་་་་་ལུང་ན་མི་སྣང་ངོ་། །

འོ་ན་སྤུ་ལ་རེག་ན་ལྟུང་བ་ན་སྨད་དུ་གསུངས་པ་དང་། འདིར་ལན་བུ་ནི་དེ་དང་ལྡན་པ་ཉིད་དོ། །
ཞེན་ལན་བུ་ལ་རེག་ན་དགེ་འདུན་ལྷག་མར་གསུངས་པ་འགལ་ལོ་ཞེ་ན། དེའི་འགལ་སྤོང་ནི། སྔར་རེག་པའི་ལྷག་མའི་སྐབས་སུ་རྒྱས་པར་བཤད་ཟིན་ཏོ། །
གཉིས་པ་གཞི་ཐ་སྙད་ལས་གྱུར་པ་ནི་མིའི་འགྲོ་བ་པ་ཞེས་པ་ལ་སོགས་པས་བསྟན་ཏོ། །
འདི་ལ་གཉིས་ལས། དང་པོ་སྤྱིའི་དོན་ཏོ། །
དེ་ལ་ལྔ་ལས། དང་པོ་ཡན་ལག་གི་ཁྱབ་པ་སྦྱར་བ་ལ་གཉིས་ཏེ། གཞིའི་ཡན་ལག་གི་ཐ་སྙད་ཀྱི་ཁྱབ་པ་སྦྱར་བ་དང་། བཅོལ་བའི་ཡུལ་གྱི་ཐ་སྙད་ཀྱི་ཁྱབ་པ་སྦྱར་བའོ། །
དང་པོ་ནི། རྐུ་དང་སྲོག་གཅོད་མ་གཏོགས་པ། གཞིའི་ཡན་ལག་ཏུ་་་་་་།མི་ཡིན་ངེས་གཟུང་་་་་་དུ་དགོས་ཞེས་ཀུན་ལ་་་་་་ཐ་སྙད་ཀྱི་ཁྱབ་པ་སྦྱར། །
ཁང་པ་ཁང་ཆེན་བསྒོ་གྱུར་ལྔ། །
བརྟད་དང་འབྱུང་དང་རིམ་པ་གཉིས། །
དུས་མིན་སྐྱ་རེངས་ཁྲི་རྐང་བརྡལ། །
བཅུ་བཞི་མ་གཏོགས་གཞན་རྣམས་ལ། །
གསུངས་སོ་དེ་དག་ལ་ཡང་སྦྱར། །
ཞེས་གཟུང་ངོ་། །
གཉིས་པ་ནི། བཅོལ་ཡང་རྫོགས་པ་སུམ་ཅུ་གཉིས། །
རྐུ་དང་སྲོག་གཅོད་བཞི་བཀོལ་བའི། །
ལྷག་མ་ཉི་ཤུ་བདུན་ལ་སྦྱར། །
སྨྱན་དང་ཁང་པ་ཁང་ཆེན་དང་། །
ཆ་གཉིས་དྲུག་དང་བྱིན་འཕྲོག་དང་། །
ཐ་ག་གཉིས་སྐྲོད་རིན་ཆེ་ན་རེག །དངངས་སྦེད་བཅུ་གཉིས་མ་གཏོགས་ལ། །
གསུངས་སོ་དེ་དག་ལ་ཡང་སྦྱར། །
ཞེས་གཟུང་ངོ་། །
གཉིས་པ་ཡན་ལག་རང་གི་ངོ་བོ་ནི། ཐ་སྙད་ལྔ་ལྡན་དང་བཞི་ལྡན་ལ་སོགས་པའོ། །
དེ་ཡང་ཐ་སྙད་ལྔ་ལྡན་ནི། མི་ཡིན་པ་དང་སྨྲ་ཤེས་པ་དང་། དོན་གོ་བ་དང་ཤེས་པ་རང་བཞིན་དུ་གནས་པ་དང་། མ་ནིང་དང་མཚན་གཉིས་པ་མ་ཡིན་པ་སྟེ་ལྔ་པོ་དེ་རྣམས་གང་གི་རྒྱུད་ལ་ལྡན་པའོ། །
དེ་ལྟར་ཡང་མིའི་འགྲོ་བ་པོ་ནི་ཐ་སྙད་དུ་བྱ་བ་ཉིད་ཡིན་ནོ། །
སྨྲ་བ་པོ་ཉིད་ལ་ཡོད་པ་སྟེ། རྣམ་པར་རིག་བྱེད་ལ་ནི་དོན་གོ་བའོ། །
རང་བཞིན་ཉམས་པ་ནི་མ་ཡིན་ནོ། །
མ་ནིང་དང་མཚན་གཉིས་པ་དག་ནི་དེ་དང་ལྡན་པ་ཉིད་དོ། །
ཞེས་གསུངས་སོ། །
དེ་ལྟར་ཐ་སྙད་ལྔ་ལྡན་གཞིའི་ཡན་ལག་ཏུ་དགོས་པ་ནི། ཁྱིམ་པ་སྤྱིས་བསྐྱེད་ཉི་ཤུ་རྩ་བདུན་དང་། །
བསྙེན་པར་མ་རྫོགས་པ་སྤྱིས་བསྐྱེད་བཞི་དང་། །
ཐ་སྙད་སྤྱིས་བསྐྱེད་བཅུ་གཉིས་པོ་རྣམས་སོ། །
དེ་ཡང་ཉི་ཤུ་རྩ་བདུན་པོ་དང་། །
བཞི་པོ་ནི་སྐབས་གཞན་དུ་སྟོན་ཅིང་། །
ཐ་སྙད་སྤྱིས་བསྐྱེད་བཅུ་གཉིས་ནི། །
ཕམ་རྫུན་གཞི་མེད་བག་ཙམ་དང་། །
ཁྱིམ་སུན་འབྱིན་དང་ཤེས་བཞིན་དང་། །
ཟས་ཕྱིར་ཆོས་སྟོན་སྡིག་ལྟ་འཛིན། །
ལྷག་མས་སྐུར་འདེབས་གོ་བྱ་དང་། །
ཁང་པའི་བཙལ་ཡུལ་ཁང་ཆེན་དག །བཤེས་ངོའི་བསྔོ་ཡུལ་རིམ་གཉིས་བདག །ཅེས་གཟུང་ངོ་། །
དེ་དག་གི་རང་བཞིན་ནི་ཐ་སྙད་ལྔ་དང་ལྡན་ན། ཁྱིམ་པ་ཡིན་ཡང་རུང་། རབ་བྱུང་ཡིན་ཡང་རུང་། སྐྱེས་པ་དང་བུད་མེད་དང་ཉེ་དུ་དང་ཉེ་དུ་མ་ཡིན་པ་གང་ཡིན་ཡང་རུང་སྟེ། ལྟུང་བ་དངོས་གཞི་བསྐྱེད་པའི་ཡུལ་དུ་འདྲ་བའོ། །
ཐ་སྙད་བཞི་ལྡན་གཞིའི་ཡན་ལག་ཏུ་དགོས་པ་ནི། དམག་ལྟུང་གསུམ་ལྟ་བུ་་་་་་གཞིའི་ཡན་ལག་ཏུ་སྐྱེས་པ་ངེས་གཟུང་དུ་དགོས་པའམ། ཁྱིམ་པ་མོ་ལ་ཆོས་སྟོན་པ་ལྟ་བུ་་་་་་བུད་མེད་ངེས་གཟུང་དུ་དགོས་པ་རྣམས་སོ། །
དེ་རྣམས་ལ་ཡང་དོན་ལ་ཐ་སྙད་ལྔ་ལྡན་ཡན་ལག་ཏུ་དགོས་མོད་ཀྱི། བཞི་ལྡན་ཞེས་བརྗོད་པ་ནི་མ་ནིང་དང་མཚན་གཉིས་པ་མ་ཡིན་པ་ཕྲི་བ་སྟེ། ཐ་སྙད་བཞི་ལྡན་གཞིའི་ཡན་ལག་ཏུ་སྦྱོར་བའི་ལྟུང་བ་རྣམས་ལ། སྐྱེས་པའི་མཚན་དོན་ཡོད་པའམ་བུད་མེད་ཀྱི་མཚན་དོན་ཡོད་པ་ཡན་ལག་ཏུ་བགྲངས་པ་ན། མ་ནིང་དང་མཚན་གཉིས་པ་མ་ཡིན་པར་གྲུབ་ཟིན་པའི་ཕྱིར་རོ། །

ཐ་སྙད་གསུམ་ལྡན་གཞིའི་ཡན་ལག་ཏུ་དགོས་པ་ནི། གཞི་དགེ་སློང་ལས་གྱུར་པ་བཞི་བཅུ་རྩ་དྲུག་དང་། དགེ་སློང་མ་ལས་གྱུར་པ་བཅུ་བཞི་དང་། བསྙེན་རྫོགས་སྤྱིས་བསྐྱེད་གསུམ་དང་། དགེ་ཚུལ་ལས་གྱུར་པ་བསྙིལ་བ་སྡུད་པ་དང་། སྡེ་ལྔ་སྤྱིས་བསྐྱེད་པ་གཉིས་ཏེ། སྦེད་པ་དང་མ་སྨྲས་པར་གྲོང་དུ་འགྲོ་བའོ། །
དེ་རྣམས་ལ་ཡང་དོན་ལ་ཐ་སྙད་ལྔ་ལྡན་ཡན་ལག་ཏུ་དགོས་མོད་ཀྱི། གསུམ་ལྡན་ཞེས་བརྗོད་པ་ནི། མི་ཡིན་པ་དང་མ་ནིང་དང་མཚན་གཉིས་པ་མ་ཡིན་པ་ཕྲི་བ་སྟེ། ཐ་སྙད་གསུམ་ལྡན་གཞིའི་ཡན་ལག་ཏུ་སྦྱོར་བའི་ལྟུང་བ་རྣམས་ལ། དགེ་སློང་གི་སྡོམ་པ་རྣམ་པར་དག་པའམ་དགེ་སློང་མ་ལ་སོགས་པའི་སྡོམ་པ་རྣམ་དག་ཡན་ལག་ཏུ་བགྲངས་པ་ན། མི་ཡིན་པར་གྲུབ་ཟིན་པའི་ཕྱིར་དང་མ་ནིང་དང་མཚན་གཉིས་པ་མ་ཡིན་པར་གྲུབ་ཟིན་པའི་ཕྱིར་རོ། །
དེ་ཡང་མི་ཡིན་པ་དང་མ་ནིང་དང་མཚན་གཉིས་པ་མ་ཡིན་པ་སྨོས་མི་དགོས་པ་ཡིན་གྱི། དོན་ལ་མི་དགོས་པ་ནི་མ་ཡིན་ཏེ། མི་མ་ཡིན་དང་མ་ནིང་དང་མཚན་གཉིས་པ་ཡུལ་དུ་བྱས་པ་ལས་ནི། དགེ་སློང་ལས་གྱུར་པ་ལ་སོགས་པ་དེ་དག་གི་ལྟུང་བ་དངོས་གཞི་བསྐྱེད་མི་སྲིད་པའི་ཕྱིར་རོ། །
དེ་ལྟར་ཡང་ལུང་ཞུ་བ་ལས། དགེ་་་་་་འགྲོ་བ་གཞན་དུ་གནས་པ་དང་ལྐུག་པ་དང་གླེན་པ་དང་དགེ་སློང་སྨྱོན་པ་ལ་བརྡེག་ན་ཅིར་འགྱུར་ཉེས་བྱས་སོ། །
མ་ནིང་ལ་བརྡེག་ན་ཉེས་བྱས་སོ་ཞེས་གསུངས་ཏེ་དེ་དག་ལ་སོགས་པ་སློང་གིས་བསྐྱེད་པ་ལ་སོགས་པ་ལ་ཡང་ཐ་སྙད་ལྔ་ལྡན་ཡན་ལག་ཏུ་དགོས་པར་སེལ་བའི་སྒོ་ནས་གསུངས་པས་སོ། །
ཐ་སྙད་ཕྱེད་དང་གཉིས་ལྡན་གཞིའི་ཡན་ལག་ཏུ་དགོས་པ་ནི་རེག་པའི་ལྷག་མ་སྟེ། གང་ལ་རེག་པའི་ཡུལ་དེ་མི་ཡིན་པ་ཡན་ལག་ཏུ་དགོས་ལ། ཤེས་པ་རང་བཞིན་དུ་གནས་པའི་ཕྱེད་ཀྱང་སྟེ། དེ་ཡང་སྨྱོ་བ་ལ་སོགས་པ་མ་ཡིན་པ་ནི་ཡན་ལག་ཏུ་དགོས་ལ། གཉིད་ལོག་པ་ལ་སོགས་པ་མ་ཡིན་པ་ནི་ཡན་ལག་ཏུ་མི་དགོས་པའི་ཕྱིར་རོ། །
དེ་ལྟར་ཡང་ལུང་ཞུ་བ་ལས་སྨྱོ་བ་དང་ལྷན་ཅིག་ཏུ་ལུས་ཀྱིས་རེག་པར་བགྱིད་ན་ཅིར་འགྱུར་སྦོམ་པོར་འགྱུར་ཞེས་པ་ལ་སོགས་པ་་་་་་དེ་བཞིན་དུ་སེམས་འཁྲུགས་པ་དང་། ཚོར་བས་གཟིར་བ་དང་འགྲོ་བ་གཞན་གྱི་རྣམ་པ་བསྟེན་པ་ན་རང་བཞིན་གནས་པའི་འདུ་ཤེས་མེད་པ་སྟེ་གསུངས་པས་ཤེས་པ་རང་བཞིན་མི་གནས་པ་གཙོ་བོ་བཞི་ལ་རེག་ཀྱང་རེག་པའི་ལྷག་མ་མི་སྐྱེད་ལ། ཤེས་པ་རང་བཞིན་དུ་མི་གནས་པ་གཙོ་བོ་མ་ཡིན་པ་བཞི་་་་་་སྟེ་གཉིད་ལོག་པ་དང་ར་རོ་བ་དང་རྫས་ཀྱིས་མྱོས་པ་དང་སྙོམས་པར་ཞུགས་པ་མོ་དང་བཞི་ལ་རེག་ན་ནི་རེག་པའི་ལྷག་མ་བསྐྱེད་དེ། ལུང་ཞུ་བ་ལས། བུད་མེད་གཉིད་ལོག་པ་དང་ལྷན་ཅིག་ཏུ་ལུས་ཀྱིས་རེག་པར་བགྱིད་ན་ཅིར་འགྱུར་དགེ་འདུན་ལྷག་མར་འགྱུར་རོ། །
དགེ་སློང་གིས་སྙོམས་པར་ཞུགས་པ་མོ་ལ་རེག་ན་ཅིར་འགྱུར་དགེ་འདུན་ལྷག་མར་འགྱུར་རོ་ཞེས་གསུངས་པ་ཡིན་ནོ། །
གསུམ་པ་སེལ་བ་ནི་་་་་་མིའི་སེལ་བ་མི་མ་ཡིན་པ་དང་་་་་་སྨྲ་ཤེས་ཀྱི་སེལ་བ་ལྐུག་པ་དང་དོན་མི་གོ་བ་དང་སྨྱོ་བ་ལ་སོགས་པ་དང་མ་ནིང་དང་མཚན་གཉིས་པ་སེལ་བར་གཏོགས་པའོ། །
བཞི་པ་ཅིར་འགྱུར་ནི་ཐ་སྙད་ཀྱི་ཡན་ལག་ལྔ་པོ་རེ་རེ་མ་ཚང་བ་ལ་ནི་སྤྱིར་བཏང་ལ་རང་རང་གི་ན་སྨད་དུ་འགྱུར་ཏེ། འོག་མ་དག་ལ་ནི་གཞན་ལ་ན་སྨད་པ་ཉིད་དོ་ཞེས་བཤད་པས་སོ། །
དམིགས་བསལ་ནི་མི་ཡིན་པའི་སེལ་བ་དུད་འགྲོ་ལས་ནི་ཆེས་ན་སྨད་དུ་འགྱུར་ལ། གནས་ངན་ལེན་འཆབ་པའི་ཡུལ་་་་་་མི་དང་སྨྲ་ཤེས་སོགས་ཐ་སྙད་དང་མི་ལྡན་ན་ནི་འཆབ་པའི་ལྟུང་བ་མེད་དོ། །

་་་་་དེ་དུས་དང་དུས་མིན་བསྡུས་པའི་གཞི་ལས་བཤད། ཡན་ལག་གཉིས་མ་ཚང་བ་ན་ཆེས་ན་སྨད་དུ་འགྱུར་ཏེ། དུ་མ་མ་ཚང་བ་ལ་ནི་དེ་བས་ཀྱང་ངོ་ཞེས་སོ། །
ལྔ་པ་དེ་རྣམས་ཀྱི་རྒྱུ་མཚན་ནི། ཐ་སྙད་དང་མི་ལྡན་པ་ལ་རང་རང་གི་དགག་བྱ་ངོ་བོའི་སྒོ་ནས་མི་རྫོགས་པའི་ཕྱིར་རོ། །
དེ་ཡང་མི་མ་ཡིན་ནི་རང་བཞིན་གྱིས་བསྐལ་བ་ཡིན་པས་ཐ་སྙད་མཐུན་སྣང་དུ་མེད་པའི་ཕྱིར་དང་། སྨྲ་མི་ཤེས་ནི་བུམ་ནང་གི་མར་མེ་དང་འདྲ་བར་གང་དུ་ཡང་གསལ་བར་མི་ནུས་པའི་ཕྱིར་དང་། གླེན་པ་ལ་སོགས་པ་དོན་མི་གོ་ན་ནི་རྣམ་པར་རིག་བྱེད་ཀྱི་འབྲས་བུས་དོན་རྟོགས་པ་མེད་པའི་ཕྱིར་དང་། སྨྱོ་བ་ལ་སོགས་པ་ཤེས་པ་རང་བཞིན་དུ་མི་གནས་པ་ནི་ཤེས་པ་གཏད་ཐུབ་ཏུ་གནས་པའི་རང་བཞིན་ལས་ཉམས་པའི་ཕྱིར་དང་། མ་ནིང་དང་མཚན་གཉིས་པ་ནི་ཊཱི་ཀ་ལས་ལུས་ནི་རོ་ལྟ་བུར་ཡིད་ལ་སྣང་ངོ་། །
སེམས་ནི་གདོན་གྱིས་བརླམས་པ་དང་འདྲ་བར་མི་གསལ་བས་ནད་པ་ལྟ་བུ་ཡིན་ནོ་ཞེས་གསུངས་ཏེ། རང་བཞིན་ཉམས་པ་དངོས་མ་ཡིན་ཡང་ཉམས་པའི་བྱ་བ་དང་ལྡན་པའི་ཕྱིར་རོ། །
ཊཱི་ཀ་ལས་ཟ་མ་ནི་དེ་ལྟ་མ་ཡིན་ཏེ། དེ་ལ་མི་ཁྱད་པར་ཅན་གྱི་ཐ་སྙད་དུ་བྱ་བ་སྲིད་པའི་ཕྱིར་རོ། །
མཚན་མེད་པ་ནི་འདིར་མ་ནིང་སྨོས་པ་ལས་ཐ་མི་དད་པས་ལོགས་ཤིག་ཏུ་མ་སྨྲས་སོ། །
ཉམས་པ་མ་ནིང་ནི་ཇི་སྲིད་དུ་འགྱུར་བ་བསྟེན་པར་མི་བྱེད་པ་སྟེ་དེ་སྲིད་དུ་དེ་ཐ་སྙད་བྱར་མི་རུང་བ་ཉིད་མ་ཡིན་ནོ། །
འགྱུར་བ་བསྟེན་པའི་དུས་ན་ནི་དེ་ཡང་ཐ་སྙད་དུ་བྱར་མི་རུང་བ་ཉིད་ཡིན་ནོ་ཞེས་གསུངས་སོ། །
གཉིས་པ་ཡན་ལག་གི་དོན་ལ་གསུམ་ལས། དང་པོ་གཞིའི་ཡན་ལག་ནི། ཡུལ་ཕ་རོལ་པོ་མིའི་འགྲོ་བ་པོ་ནི་རྫུན་སྨྲ་བ་དང་འཁྲིག་ཚིག་སྨྲ་བ་ལ་སོགས་པ་ཐ་སྙད་དུ་བྱ་བ་རྣམས་ཀྱི་གཞིའི་ཡན་ལག་ཉིད་ཡིན་ནོ། །
དེས་ན་མི་མ་ཡིན་པའི་དྲུང་དུ་སྨྲ་བ་ལ་ནི་ན་སྨད་པ་སྟེ། ལུང་ཞུ་བ་ལས་འགྲོ་བ་གཞན་དུ་གྱུར་པ་རྣམས་ཀྱི་དྲུང་དུ་མི་ཆོས་བླ་མར་གྱུར་པའི་རྫུན་སྨྲས་ན་སྦོམ་པོར་འགྱུར་རོ་ཞེས་པ་ལ་སོགས་པ་མང་དུ་གསུངས་སོ། །
གཉིས་པ་གཞིའི་སེལ་བ་ནི། མིའི་འགྲོ་བ་པ་ཡིན་ཡང་ཤེས་པ་རང་བཞིན་གནས་པ་ལས་ཉམས་པ་སྨྱོ་བ་སེམས་འཁྲུགས་ཚོར་བས་གཟིར་བ་ནི་མ་ཡིན་ནོ་ཞེས་ཏེ་ཐ་སྙད་དུ་བྱ་བ་རྣམས་ཀྱི་དངོས་གཞིའི་ཡན་ལག་མ་ཡིན་ནོ། །
དེ་ཡང་ལུང་ཞུ་བ་ལས། དགེ་སློང་གིས་སྨྱོན་པ་ལ་མི་ཆོས་བླ་མར་གྱུར་པའི་རྫུན་སྨྲས་ན་ཅིར་འགྱུར། སྦོམ་པོར་འགྱུར་རོ་ཞེས་པ་ལ་སོགས་པ་མང་དུ་གསུངས་སོ། །
རྒྱུད་གཅིག་ལ་འདོད་ཆགས་གཉིས་ཀྱིས་གནོད་པའི་མ་ནིང་དང་ལུས་གཅིག་ལ་སྐྱེས་པ་བུད་མེད་གཉིས་ཀའི་མཚན་དུས་གཅིག་ཏུ་ལྡན་པའི་མཚན་གཉིས་པ་དག་ནི་རང་བཞིན་ཉམས་པའི་བྱ་བ་དེ་དང་ལྡན་པ་སྟེ། མ་ནིང་དང་མཚན་གཉིས་པ་ཡུལ་དུ་བྱས་ན་རེག་པ་ལ་ན་སྨད་དུ་འགྱུར་བའི་སྒོ་ནས་སྨྱོ་བ་ལ་སོགས་པ་དང་འདྲ་བ་ཉིད་དོ། །
དེས་ན་མ་ནིང་དང་མཚན་གཉིས་པ་དག་ལ་རྫུན་དུ་སྨྲ་བའམ་མ་ནིང་དང་མཚན་གཉིས་པ་ལ་སྐུར་པ་འདེབས་པའམ་རྡེག་གཟས་ལ་སོགས་པ་བྱེད་ན་ལྟུང་བ་ན་སྨད་པ་སྟེ། མདོར་ན་མ་བྱིན་ལེན་དང་སྲོག་གཅོད་པ་མ་གཏོགས་པ་གནོད་པ་ལས་གྱུར་པ་ཐམས་ཅད་དུ་ཡང་ན་སྨད་དོ། །
མ་བྱིན་ལེན་མ་གཏོགས་པ་གོས་སློང་བ་ལ་སོགས་པ་ཕྱི་ལོངས་སྤྱོད་ལ་ཆགས་པའི་འདོད་པ་ལས་གྱུར་པ་ཐམས་ཅད་དུ་ཡང་ན་སྨད་དོ། །
ནང་སེམས་ཅན་ལ་ཆགས་པའི་འདོད་པ་ལས་གྱུར་པ་ལ་ནི་མཚན་གཉིས་པ་ལ་རེག་པ་ལ་སོགས་པ་བྱས་ན་ལྟུང་བ་དངོས་གཞི་རྫོགས་པར་བསྐྱེད་པ་ཡོད་དེ། མཚན་ཅིག་ཤོས་དོན་མེད་དོ། །

་་་་་གོང་དུ་བཤད་ཟིན་ཏོ། །
གསུམ་པ་གཞིའི་ཆ་ནས་འདྲ་བ་ནི། ལྷག་མ་སྐྱེད་བྱེད་ཀྱི་རེག་པའི་ཡུལ་ནི་སྨྲ་བའི་ཐ་སྙད་ཀྱི་ཡུལ་དང་འདྲ་སྟེ། རེག་པའི་ལྷག་མ་བསྐྱེད་པ་ལ་གང་ལ་རེག་པའི་ཡུལ་དེ་མི་ཡིན་པ་དང་། སྨྱོ་བ་སེམས་འཁྲུགས་ཚོར་བས་གཟིར་བ་མ་ཡིན་པ་ཡན་ལག་ཏུ་དགོས་ཏེ་ཡུལ་དེའི་ཆ་ནས་ཐ་སྙད་དང་འདྲའོ། །
དེས་ན་མི་མ་ཡིན་མེ་ལ་རེག་པ་དང་སྨྱོན་མ་དང་སེམས་འཁྲུགས་མ་དང་ཚོར་བས་གཟིར་བ་མོ་ལ་རེག་ན་སྦོམ་པོར་འགྱུར་ལ། བུད་མེད་གཉིད་ལོག་པ་དང་ར་རོ་བ་དང་རྫས་ཀྱིས་མྱོས་པ་དང་སྙོམས་པར་ཞུགས་པ་མོ་ལ་རེག་ན་ནི་དགེ་འདུན་ལྷག་མར་འགྱུར་རོ། །
་་་་་ལུང་མཚན་དུ་བྲི་རེག་པའི་ལྷག་མ་འདི་ལ་སྨྲ་ཤེས་པ་དང་དོན་གོ་བ་ནི་ཡན་ལག་ཏུ་མི་དགོས་ཏེ། ལྐུག་མ་དང་དོན་མི་གོ་བ་ལ་རེག་ན་ཡང་དགེ་འདུན་ལྷག་མར་འགྱུར་རོ། །
གསུམ་པ་ཁྱིམ་པ་ལས་གྱུར་པ་ནི། ཕྱི་རོལ་པའི་རབ་ཏུ་བྱུང་བ་དང་ཞེས་སོ། །
འདི་ལ་གཉིས་ལས། དང་པོ་སྤྱིའི་དོན་ཏོ། །
དེ་ལ་ལྔ་ལས། དང་པོ་ཡན་ལག་གི་ཁྱབ་པ་སྦྱར་བ་ནི། ཁྱིམ་པ་ལས་གྱུར་པ་སུམ་ཅུ་རྩ་ལྔ་ལ་སྦྱར་ཏེ། དེ་ཡང་ལུང་ཞུ་བ་ལས་ཁྱིམ་སུན་འབྱིན་དང་གོས་སློང་དང་། །
སློང་རིགས་རིན་ཐང་སོ་སོར་བསྐུར། །
ལྷུང་བཟེད་སློང་དང་རས་ཆེན་འཚོལ། །
སྦྱོར་བཅུག་ཡང་ཡང་འདུག་གནས་དང་། །
ཕྱེ་དང་བསོད་པ་མགྲོན་གཉེར་དང་། །
ཟས་བཅས་བཅོ་ལྔའི་ཡུལ་ལ་གསུངས། །
ཞེས་གཟུང་སྟེ། དེ་རྣམས་ལ་ཁྱིམ་པ་ཡན་ལག་ཏུ་དགོས་པར་ལུང་ཞུ་བ་ལས་གསུངས་སོ། །
མངོན་མཚན་ཉོ་ཚོང་ཐ་ག་གཉིས། །
བརྟད་བྱུང་དང་ནི་སྟོན་པ་དང་། །
ཉལ་ཤོམ་གཉིས་དང་དམག་གསུམ་པ་དེ། །
སྐྱེས་མེད་འགྲོ་རྐུ་དུས་མིན་དང་། །
སྐྱ་རེངས་སོ་སོར་བཤགས་པ་བཞི། །
ཉི་ཤུ་ལ་ཡང་དེ་བཞིན་སྦྱར། །
ཞེས་སྦྱར་ཏེ། ཉི་ཤུ་པོ་དེ་དག་ལ་ཁྱིམ་པ་ཡན་ལག་ཏུ་དགོས་པར་ལུང་ཞུ་བ་ལས་མ་གསུངས་ཀྱང་། དེ་དག་ཕལ་ཆེར་ལུང་རྣམ་འབྱེད་ལས་ནི་ཡུལ་ཁྱིམ་པ་ཡན་ལག་ཏུ་དགོས་པར་དངོས་སུ་གསུངས་སོ། །
དེ་ཡང་དགེ་སློང་མ་ལས་ཁ་ཟས་ལེན་པ་ནི་གནས་ཀྱི་ཆ་ནས་འདིར་་་་་་ཁྱིམ་པ་ལས་གྱུར་པར་བགྲངས་པའོ། །
དེ་དག་ལ་ཡང་དམག་གི་ལྟུང་བ་གསུམ་དང་རྐུན་མ་དང་ལམ་དུ་འགྲོ་བ་ནི་ཁྱིམ་པ་ཕོ་ལས་གྱུར་པའོ། །
ཆོས་སྟོན་པ་དང་ལམ་དུ་འགྲོ་བ་གཉིས་ནི་ཁྱིམ་པ་མོ་ལས་གྱུར་པའོ། །
ཉལ་ཤོམ་འདུག་འགྲེང་གཉིས་ནི་གཉིས་ཀ་ཚོགས་པ་ལས་གྱུར་པའོ། །
དེ་དག་གི་ལྷག་མ་ཉི་ཤུ་རྩ་བདུན་ནི་ཁྱིམ་པ་ཕོ་གང་རུང་ལས་གྱུར་པའོ། །
གཉིས་པ་ཡན་ལག་རང་གི་ངོ་བོ་ནི། ཁྱིམ་པ་ཡིན་པ་སྟེ། ཁྱིམ་པ་གཞིའི་ཡན་ལག་ཏུ་དགོས་པའོ། །
ཁྱིམ་པ་ཞེས་པ་ནི། ཆུང་མ་དང་བཅས་པ་ཁོ་ནར་མ་ཟད་ཀྱི་་་་་་ཡང་དག་པར་བླང་བ་སྔོན་དུ་བཏང་བའི་སྒོ་ནས་རབ་ཏུ་བྱུང་བ་རྣམ་གཉིས་ཀྱི་ཆ་ལུགས་དང་སྡོམ་པ་གང་ཡང་མི་ལྡན་པའི་གང་ཟག་སྟེ། འདི་ཉིད་དང་ཞུ་བ་ལས་རབ་ཏུ་བྱུང་བ་རྣམ་གཉིས་སེལ་བར་གསུངས་པས་སོ། །
ཁྱིམ་པ་རང་གིས་རྟགས་བླངས་པ་ནི་་་་་་རབ་བྱུང་གི་ཆ་ལུགས་གནས་ཀྱང་ཁྱིམ་པ་ཉིད་ཡིན་པར་གསལ་ཏེ། ཊཱི་ཀ་ལས་ཁྱིམ་པ་རང་གིས་རྟགས་བླངས་པ་ནི་ངོ་བོ་ཉིད་ཀྱི་རབ་ཏུ་བྱུང་བ་མེད་པས་དེ་ལ་ནི་ཉེས་བྱས་སུ་རྣམ་པར་བཞག་པ་མ་མཛད་དེ་བསོད་ནམས་མ་ཡིན་པ་མང་པོ་སྐྱེའོ་ཞེས་གསུངས་པས་སོ། །
གསུམ་པ་སེལ་བ་ནི་ཡུལ་དེ་ཁྱིམ་པ་མ་ཡིན་པ་སྟེ། ཡུལ་དེ་རབ་ཏུ་བྱུང་བ་རྟགས་ཅན་དྲུག་དང་། བསྙེན་རྫོགས་ཀྱི་སྡོམ་པ་རྣམ་དག་དང་ལྡན་པ་ཡིན་ནའོ། །

བཞི་པ་ཅིར་འགྱུར་ནི་ཁྱིམ་པ་ལས་གྱུར་པ་རྣམས་ཀྱི་སྐབས་སུ། སེལ་བ་དགེ་ཚུལ་ཕ་མ་གཉིས་དང་དགེ་སློབ་མ་དང་ཉམས་པ་དང་མ་སྐྱེས་པ་དང་ཕྱི་རོལ་པའི་རབ་ཏུ་བྱུང་བ་སྟེ་རྟགས་ཅན་དྲུག་པོ་ཡུལ་དུ་བྱས་ན་རང་རང་གི་ན་སྨད་དུ་འགྱུར་ཏེ། འོག་མ་དག་ལ་ནི་ཞེས་གསུངས་པས་སོ། །
སེལ་བ་བསྙེན་རྫོགས་རྣམ་དག་ཡུལ་དུ་བྱས་ན་ནི་ཆེས་ན་སྨད་དུ་འགྱུར་ཏེ། འདིར་གཏོགས་པ་ལ་ཁྱིམ་པ་ལ་ནི་རྟགས་ཅན་ཉིད་ཀྱི་བས་ན་སྨད་དོ་ཞེས་བཤད་པས། ཁྱིམ་པ་ལས་གྱུར་པ་འདིར་གཏོགས་པ་ལ་བསྙེན་རྫོགས་རྣམ་དག་ལ་ནི་རྟགས་ཅན་ཉིད་པས་ན་སྨད་དོ་ཞེས་དོན་གྱིས་འཐོབ་བོ། །
དམིགས་བསལ་ནི། ཁྱིམ་པ་ལ་་་་་་གོས་སློང་བ་དང་ཁྱིམ་པ་མོ་དང་་་་་་ལམ་དུ་འགྲོ་བ་་་་་་སེལ་བ་ལ་ནི་དགེ་སློང་མ་ལ་གོས་བླངས་པ་དང་་་་་་དགེ་སློང་མ་དང་མགྲོན་ལམ་དུ་ཞུགས་ན་དངོས་གཞིར་འགྱུར་ལ། ཚིགས་ལྔའམ་དྲུག་ལས་ལྷག་པར་་་་་་ཁྱིམ་པ་མོ་ལ་ཆོས་སྟོན་པ་དང་མ་སྨྲས་པར་གྲོང་དུ་འགྲོ་བ་དང་སྔ་དྲོའམ་ཕྱི་དྲོ་་་་་་གྲོང་དུ་རྒྱུ་བ་དང་གསུམ་ལས། སེལ་བ་རབ་བྱུང་རྣམ་དག་ལ་་་་་་ཚིགས་ལྔའམ་དྲུག་ལས་ལྷག་པར་ཆོས་སྟོན་པ་དང་། ཕྱི་དྲོ་མ་སྨྲས་པར་རབ་ཏུ་བྱུང་བ་རྣམ་དག་་་་་་དེའི་གནས་ཁང་དུ་འཇུག་པ་ལ་ལྟུང་བ་མེད་དེ་དགག་བྱ་མེད་པའི་ཕྱིར་རོ། །
ལྔ་པ་རྒྱུ་མཚན་ལ་གཉིས་ལས། དང་པོ་ན་སྨད་དུ་འགྱུར་བའི་རྒྱུ་མཚན་ནི། དེ་དག་གི་དགག་བྱ་མི་རྫོགས་པའི་ཕྱིར་རོ། །
དེ་ཡང་གོས་སློང་བ་ལ་སོགས་པ་ཕྱི་ལོངས་སྤྱོད་དང་འབྲེལ་བ་རྣམས་ལ། རབ་ཏུ་བྱུང་བ་རྣམ་པ་གཉིས་ཀྱིས་ཡོ་བྱད་མང་པོ་གསོག་པ་རང་རང་གི་སྟོན་པས་བཀག་པས་དེ་དག་ལ་གོས་སློང་བ་ལ་སོགས་པ་འབྱུང་རིང་བའམ་་་་་་ཕྱི་རོལ་པའི་རབ་ཏུ་བྱུང་བ་ལ་ཡོ་བྱད་མང་པོ་གསོག་པར་བཀག་པ་ཅིས་ཤེས་ན་འོད་སྲུངས་ཆེན་པོའི་བྱུང་བ་ལས། རས་ཆོས་ཟུང་ནི་བཅང་བར་བྱ། །
བྲེ་ཆུང་གང་གིས་འབྲས་ཆེན་རུང་། །
མལ་གཅིག་གིས་ནི་བདེ་བར་འཚོ། །
ལྷག་མ་གཏི་མུག་འཛིན་པ་ཡིན་ཞེས་བཤད་པས་སོ། །
གྲུབ་མཐས་བློ་བསྒྱུར་བས་མ་དད་པ་སྐྱེ་བའི་དགག་བྱ་མི་རྫོགས་པའི་ཕྱིར་དང་། ཉལ་ཤོམ་གཉིས་དང་དམག་ལྟུང་གསུམ་དང་རྐུན་མ་དང་ལམ་འགྲོ་རྣམས་ལ། རབ་ཏུ་བྱུང་བས་བྱ་བ་དེ་དག་ལ་འཇུག་པ་འབྱུང་རིང་བའི་ཕྱིར་རོ། །
གཉིས་པ་ཆེས་ན་སྨད་དུ་འགྱུར་བའི་རྒྱུ་མཚན་ནི། ཡུལ་དགེ་སློང་ཕ་མ་རྣམ་དག་ཡིན་ན་རྟགས་ཅན་ཉིད་པས་ཀྱང་དགག་བྱ་ཆེས་མི་རྫོགས་པའི་ཕྱིར་རོ། །
གཉིས་པ་ཡན་ལག་གི་དོན་ནི། ཁྱིམ་སུན་འབྱིན་པའི་ལྷག་མ་ལ་སོགས་པ་ཁྱིམ་པ་ལས་གྱུར་པ་རྣམས་ཀྱི་སྐབས་སུ་ཕྱི་རོལ་མུ་སྟེགས་པའི་རབ་ཏུ་བྱུང་བ་་་་་་གཅེར་བུ་པ་དང་ཀུན་ཏུ་རྒྱུ་ལ་སོགས་པ་དང་ཆོས་འདི་པའི་སྡོམ་པ་བླངས་ཀྱང་སྡོམ་པ་མ་ཆགས་ཏེ་སྡོམ་པ་མ་སྐྱེས་པ་དང་སྡོམ་པ་སྐྱེས་ཀྱང་ཕམ་པའི་ལྟུང་བས་ཉམས་པ་དག་ནི་ཕྱེད་ཉིད་ཁྱིམ་པ་སྟེ་ཡུལ་དེ་དག་ལ་བརྟེན་ནས་ཁྱིམ་པ་ལས་གྱུར་པའི་ལྟུང་བ་དངོས་གཞིའི་ཕྱེད་བསྐྱེད་པ་སྟེ་རང་རང་གི་ན་སྨད་དུ་འགྱུར་བའོ། །
བཞི་པ་གཞི་རབ་ཏུ་བྱུང་བ་ལས་གྱུར་པ་དགེ་སློང་དང་དགེ་སློང་མ་ཞེས་པ་ལ་སོགས་པས་བསྟན་ཏོ། །
འདི་ལ་གཉིས་ཏེ། གཞི་རབ་བྱུང་ལས་གྱུར་པ་སྤྱིར་དབྱེ་བ་དང་། ཡན་ལག་གི་དོན་ཏོ། །
དང་པོ་ནི། གཞི་དགེ་སློང་ཕ་ལས་གྱུར་པ་བཞི་བཅུ་རྩ་དྲུག་དང་། དགེ་སློང་མ་ལས་གྱུར་པ་བཅུ་བཞི་དང་། བསྙེན་རྫོགས་ཙམ་ལས་གྱུར་པ་གསུམ་དང་། སྡེ་ལྔ་གང་ཡང་རུང་བ་ལས་གྱུར་པ་གཉིས་དང་། དགེ་ཚུལ་ལས་གྱུར་པ་གཅིག་གོ །གཉིས་པ་ཡན་ལག་གི་དོན་ལ་གཉིས་ཏེ། གཞིའི་ཡན་ལག་དང་། གཞིའི་སེལ་བའོ། །

དང་པོ་ནི་དགེ་སློང་བསྙེན་པར་རྫོགས་པ་ཅན་ཞེས་པ་ནས་སོ། །
འདི་ལ་གསུམ་ལས། དང་པོ་ཡན་ལག་གི་ཁྱབ་པ་སྦྱར་བ་ནི་གཞི་དགེ་སློང་ལས་གྱུར་པ་བཞི་བཅུ་རྩ་དྲུག་ལ་སྦྱར་ཏེ། བསྒོ་ལྔ་འཕྲོག་དང་དངོས་བསྒྱུར་སྐྱོན། །
ཕྲ་མ་སྐྱོ་སྔོགས་ལྟུང་བརྗོད་བཤེས། །
ཁྱད་གསོད་འཕྱ་བསྒོ་ཁྲི་གདིང་སྐྲོད། །
ཕྱིས་གནོན་འབྱུང་ཟས་སྟོབས་འདུས་དང་། །
བརྡེག་གཟས་འཆབ་དང་བདེ་འདུན་ཆོས། །
སྤངས་བསྙིལ་འགྱོད་དང་སོར་མོ་དང་། །
དངངས་སྦེད་གདེང་མེད་ཉི་ཤུ་བསླབ། །
འཐབ་དང་མི་སྨྲ་མ་གུས་དང་། །
ཟས་བཅས་ད་གདོད་ཁྲི་རྐང་བརྡལ། །
སོ་སོར་བཤགས་བྱ་ཐ་མ་གསུམ། །
ཞེས་གཟུང་ངོ་། །
དེ་དག་ལ་ཡང་གཉིས་ཏེ། དགེ་སློང་གི་དགེ་འདུན་ལས་གྱུར་པ་དང་། དགེ་སློང་གང་ཟག་ལས་ཀྱང་གྱུར་པའོ། །
དང་པོ་ནི་བསྒོ་བ་ལས་གྱུར་པ་ལྔ་དང་། ལོ་ཉི་ཤུ་མ་ལོན་པ་བསྙེན་རྫོགས་བྱེད་པའི་ལྟུང་བྱེད་ལྟ་བུའོ། །
གཉིས་པ་ནི་སྐྱོན་ནས་སྨྲ་བ་དང་བརྡེག་གཟས་བྱེད་པའི་ལྟུང་བྱེད་ལྟ་བུའོ། །
གཉིས་པ་ཡན་ལག་གི་ངོ་བོ་ནི་དགེ་སློང་ཕའི་སྡོམ་པ་སྐྱེས་ལ་ཕམ་པས་མ་ཉམས་པ་སྟེ། གཞུང་འདིའི་དོན་ནི། རྟེན་དགེ་སློང་རྣམ་དག་གིས་ཕྲ་མ་བྱེད་པའི་ལྟུང་བྱེད་ལྟ་བུའི་དངོས་གཞི་བསྐྱེད་པ་ལ་ཡུལ་དགེ་སློང་བསྙེན་པར་རྫོགས་པའི་སྡོམ་པ་བསྐྱེད་པ་ཅན་ཕམ་པའི་ལྟུང་བས་མ་ཉམས་པ་ཉིད་ནི་ཡུལ་གྱི་བསླབ་པ་དག་ལ་ཡན་ལག་ཡིན་ནོ་ཞེས་བསྟན་ཏོ། །
འདི་ལ་དམིགས་བསལ་ལྔ་སྟེ། སྐུར་འདེབས་གསུམ་དང་ཕམ་པ་འཆབ་བརྗོད་གཉིས་སོ། །
འདི་ཉིད་ལས་་་་་་དེ་ཡང་དགེ་སློང་ཉམས་པ་ལ་ཡང་ངོ་ཞེས་གསུངས་པ་དང་། ཕམ་པ་མ་བྱུང་ན་ཕམ་པ་འཆབ་བརྗོད་མི་སྲིད་པའི་ཕྱིར་རོ། །
ཡུལ་ཕམ་པའི་ལྟུང་བ་མ་ཉམས་པ་ཡན་ལག་ཏུ་དགོས་་་་་་པ་དང་འགལ་བ་སྤང་བ་ནི་མ་ཉམས་པ་ཡན་ལག་ཏུ་དགོས་ན། ཊཱི་ཀ་ལས་ཇི་ལྟར་དགེ་སློང་གིས་དགེ་སློང་ལ་བརྡེག་པ་དང་གཟས་པ་དང་འགྱོད་པ་བསྐྱེད་པ་དང་སྐྲོད་པ་ལ་སོགས་པ་བྱེད་པ་ལ་ལྟུང་བྱེད་དུ་འགྱུར་བ་དེ་བཞིན་དུ་དགེ་སློང་གིས་བསླབ་པ་བྱིན་པ་ལ་དེ་དག་བྱས་ན་ཡང་དགེ་སློང་ལ་ལྟུང་བྱེད་དུ་འགྱུར་རོ་ཞེས་བཤད་པ་དང་འགལ་ལོ་ཞེ་ན། བསླབ་པ་བྱིན་པའི་དགེ་སློང་གིས་བསླབ་པ་བྱིན་པའི་དགེ་སློང་ལ་དེ་དག་བྱས་ན་ཡང་བསླབ་པ་བྱིན་པའི་དགེ་སློང་ལ་ལྟུང་བྱེད་དུ་འགྱུར་རོ་ཞེས་ཡུལ་རྟེན་གཉིས་ཀ་བསླབ་པ་བྱིན་པའི་དབང་དུ་བྱས་པ་སྟེ། དེ་ལ་ནི་མ་ཡིན་ནོ་ཞེས་གསུངས་སོ། །
གལ་ཏེ་རྟེན་དགེ་སློང་རྣམ་དག་གིས་བསླབ་པ་བྱིན་པ་ཡུལ་དུ་བྱས་ན་ནི། སྔར་གྱི་དམིགས་བསལ་ལྔ་མ་གཏོགས་པ་ཡུལ་དགེ་སློང་ལས་གྱུར་པའི་ལྟུང་བ་རྫོགས་པར་མི་བསྐྱེད་དེ། ཡུལ་ཕམ་པས་མ་ཉམས་པ་མ་ཚང་བའི་ཕྱིར་རོ། །
དེ་ཡང་ལུང་ཞུ་བ་ལས་བསླབ་པ་སྩལ་བ་རྣམས་ལ་རྙེད་པ་བསྔོས་པ་བདག་ཉིད་ལ་བསྒྱུར་ཏེ་རྙེད་པ་མངོན་དུ་གྲུབ་ན་ཉེས་བྱས་སུ་འགྱུར་རོ་ཞེས་གསུངས་པ་དང་། ཊཱི་ཀ་ལས་དེ་ལ་ཕྲ་མ་བྱས་ན་ཡང་དགེ་སློང་ལ་ཕྲ་མ་བྱས་པའི་ལྟུང་བྱེད་དུ་མི་འགྱུར་བ་དང་ཞེས་གསུངས་ཏེ། བསླབ་པ་བྱིན་པ་དེ་ལ་ཕྲ་མ་བྱས་ན་ཡང་ཞེས་བསྟན་ཏོ། །
གསུམ་པ་སེལ་བ་ནི་ཡུལ་དགེ་སློང་གི་སྡོམ་པ་བླངས་ཀྱང་མ་སྐྱེས་པ་དང་། སྐྱེས་ཀྱང་ཕམ་པའི་ལྟུང་བས་ཉམས་པའོ། །
དེ་དག་ཡུལ་དུ་བྱས་ན་ལྟུང་བ་ན་སྨད་པ་སྟེ། འོག་མ་དག་ལ་ནི་གཞན་ལ་ན་སྨད་པ་ཉིད་དོ་ཞེས་སོ། །
ཡུལ་དགེ་སློང་མ་ལས་གྱུར་པ་ནི་དགེ་སློང་མ་བསྙེན་པར་རྫོགས་པ་ཅན་ཞེས་སོ། །
འདི་ལ་གསུམ་ལས། དང་པོ་ཡན་ལག་གི་ཁྱབ་པ་སྦྱར་བ་ནི། གཞི་དགེ་སློང་མ་ལས་གྱུར་པ་བཅུ་བཞི་ལ་སྦྱར་ཏེ། དེ་ཡང་འཁྲུར་འཇུག་ལེན་དང་རྨེལ་འཇུག་དང་། །

མ་བསྐོས་སྟོན་པའི་བཅུ་ཚན་ལས། །
འདུག་པ་མ་གཏོགས་དགུ་དག་དང་། །
གྲོང་དང་ཁྱིམ་གཞན་བཅུ་བཞིའོ། །
ཞེས་གཟུང་ངོ་། །
གཉིས་པ་ཡན་ལག་གི་ངོ་བོ་ནི་ཡུལ་དེ་དགེ་སློང་མའི་སྡོམ་པ་སྐྱེས་པ་ཕམ་པས་མ་ཉམས་པ་སྟེ། གཞུང་འདིའི་དོན་ནི་རྟེན་དགེ་སློང་རྣམ་དག་གིས་ཆོས་གོས་འཁྲུར་འཇུག་ལ་སོགས་པའི་ཡུལ་དགེ་སློང་མ་བསྙེན་པར་རྫོགས་པའི་སྡོམ་པ་སྐྱེས་པ་ཅན་ཕམ་པའི་ལྟུང་བས་མ་ཉམས་པ་ཉིད་ནི་ཡུལ་གྱི་བསླབ་པ་དག་ལ་ཡན་ལག་ཡིན་ཞེས་བསྟན་ཏོ། །
འོ་ན་ལུང་ཞུ་བ་ལས་དགེ་སློང་གིས་དགེ་སློང་མ་བསླབ་པ་སྩལ་བ་རྣམས་ལ་འཁྲུར་སྩལ་ན་ཅིར་འགྱུར། སྤང་བའི་ལྟུང་བར་འགྱུར་རོ། །
དགེ་སློང་གིས་དགེ་སློང་མ་བསླབ་པ་སྩལ་བ་རྣམས་ལ་གོས་བླངས་ན་ཅིར་འགྱུར། སྤང་བའི་ལྟུང་བར་འགྱུར་རོ་ཞེས་གསུངས་པ་དང་འགལ་ལོ་ཞེས་ན། ལུང་དེ་ནི་ཡུལ་རྟེན་གཉིས་ཀ་བསླབ་པ་བྱིན་པ་ཡིན་པའི་དབང་དུ་བྱས་པ་སྟེ། དེ་ལ་ནི་མ་ཡིན་ནོ་ཞེས་གསུངས་སོ། །
གསུམ་པ་སེལ་བ་ནི་ཡུལ་དགེ་སློང་མའི་སྡོམ་པ་བླངས་ཀྱང་མ་སྐྱེས་པ་དང་སྐྱེས་ཀྱང་ཕམ་པའི་ལྟུང་བས་ཉམས་པའོ། །
དེ་དག་ཡུལ་དུ་བྱས་ན་ལྟུང་བ་ན་སྨད་པ་སྟེ། འོག་མ་དག་ལ་ནི་གཞན་ལ་ན་སྨད་པ་ཉིད་དོ་ཞེས་སོ། །
འོན་ཀྱང་དགེ་སློང་ཕམ་པས་ཉམས་པ་ལ་སྐུར་པ་བཏབ་ན་ལྷག་མར་འགྱུར་བ་ཡོད་དེ་དམིགས་བསལ་ཡིན་ནོ། །
མཚན་མཐུན་དང་ལྟ་བ་མཐུན་པ་ནི་མཚན་དང་ལྟ་བ་ཁས་བླངས་པ་ཞེས་སོ། །
འདི་ལ་གཉིས་ལས། དང་པོ་སྤྱིའི་དོན་ཏོ། །
དེ་ལ་ལྔ་ལས། དང་པོ་ཡན་ལག་གི་ཁྱབ་པ་སྦྱར་བ་ནི། ལུང་ཞུ་བ་ལས་་་་་་ཡུལ་དགེ་སློང་གིས་བསྐྱེད་པ་ཐམས་ཅད་ལ། མཚན་མཐུན་ཡན་ལག་ཏུ་དགོས་པར་གསུངས། ལྟ་བ་མཐུན་པའི་ཡན་ལག་ནི། །
བསྒོ་བཞི་གནས་ངན་ཁྱད་དུ་གསོད། །
ཕྱིས་གནོན་འབྱུང་དང་ཉི་ནུབ་ཟས། །
དབེན་འགྲེང་སྤངས་བསྙིལ་མི་སྨྲ་འགྲོ། །
ཟས་བཅས་ཁྲི་བརྡལ་བསླབ་དྲལ་ནགས། །
བཅུ་དགུ་མ་གཏོགས་གཞན་ལ་གསུངས། །
དེ་དག་ལ་ཡང་མདོར་བསྡུས་སྦྱར་བར་བྱ་སྟེ། སྤངས་པ་རྗེས་ཕྱོགས་དང་བསྙིལ་བ་སྡུད་པ་ནི་མ་གཏོགས་སོ། །
གཉིས་པ་ཡན་ལག་གི་ངོ་བོ་ནི། ལྟུང་བ་བསྐྱེད་པའི་ཡུལ་དང་རྟེན་མཚན་མཐུན་པ་དང་། ཡུལ་དང་རྟེན་ལྟ་བ་མཐུན་པའོ། །
འོ་ན་ལྟ་བ་མཐུན་པ་དེ་རང་གང་ཞེ་ན། འོད་ལྡན་མཁན་པོའི་བཞེད་པ་ནི། ལྟུང་བ་བསྐྱེད་པའི་གཞི་ལ་ལྟུང་བ་བསྐྱེད་པའི་གཞིར་འདོད་པ་མཐུན་པ་ནི་ལྟ་བ་མཐུན་པ་ཡིན་ནོ། །
ཞེས་འོད་ལྡན་ལས་ཕམ་པའི་གཞི་དེ་ལ་ཕམ་པའི་གཞི་ཡིན་ནོ་ཞེས་དེ་ལྟར་བསམ་པ་མཐུན་པ་གང་ལ་ཡོད་པ་དེ་ནི་ལྟ་བ་མཐུན་པ་ཡིན་ནོ། །
གང་དག་མེར་མེར་པོ་བླུགས་པར་བྱས་པ་ཕམ་པའི་གཞི་ལ་ཉེས་བྱས་ཀྱི་གཞིར་ལྟ་བ་ནི་ལྟ་བ་ཐ་དད་པ་ཡིན་ནོ་ཞེས་བཤད་དོ། །
པཎྜི་ཏ་གཞན་གྱི་ལུགས་ལྟར་ན་ནི། བར་དུ་གཅོད་པའི་གཞི་ལ་བར་དུ་གཅོད་པའི་གཞིར་འདོད་པ་མཐུན་པ་ནི་ལྟ་བ་མཐུན་པ་ཡིན་ནོ། །
ཞེས་འདོད་དེ། འོད་ལྡན་ལས་གཞན་དག་ན་རེ། གཞི་དེ་ལ་ཞེས་བྱ་བ་བསླབ་པའི་བར་དུ་གཅོད་པའི་གཞི་ལ་ལྟ་བ་མཐུན་པ་ཡིན་ནོ། །
གང་ལ་ཡོད་པ་དེ་ནི་ལྟ་བ་མཐུན་པ་དེའི་ཕྱིར་འཆི་ལྟས་ལ་སོགས་པ་དག་ནི་ལྟ་བ་མཐུན་པ་མ་ཡིན་པར་རིག་པར་བྱ་སྟེ་ཞེས་འཆད་དོ་ཞེས་གཞན་གྱི་འདོད་པ་བཀོད་དེ་དགག་པ་མ་བྱས་སོ། །
འོ་ན་ལུགས་དེ་གཉིས་གང་འཐད་ཅེ་ན། སྔ་མ་ནི་མི་རིགས་ཏེ། དེ་ལྟར་ན་ལྟ་བ་མཐུན་པ་མི་སྲིད་པར་ཐལ། ལྟུང་བ་བསྐྱེད་པའི་གཞིའི་ཡན་ལག་ནི་དཔག་ཏུ་མེད་ལ། གང་ཟག་གི་རྟོག་པ་ཐ་དད་ཀྱིས་གཞི་དཔག་མེད་དེ་རྣམས་ལ་འདོད་པ་མཐུན་པ་མི་སྲིད་པའི་ཕྱིར་རོ། །

ལྟ་བ་མཐུན་པ་མི་སྲིད་པར་འདོད་ན་ཁས་བླངས་པ་དག་གིས་ནི་རང་གི་ཕྱོགས་ཉིད་ཀྱི་ཁོངས་སུ་གཏོགས་སོ་ཞེས་ལྟ་བ་མཐུན་པ་གསུངས་པ་དང་འགལ་ལོ། །
འོ་ན་གང་ཞེ་ན། ལྟ་བ་མཐུན་པའི་དོན་ནི་ཕྱི་མ་་་་་་ལུགས་ཕྱི་མ་ལའང་གཞན་ལ་བརྗོད་པའི་སྐྱོན་འཇུག་སྟེ། བསླབ་པའི་བར་དུ་གཅོད་པའི་གཞི་དཔག་ཏུ་མེད་པས་དེ་རྣམས་ལ་གང་ཟག་གི་རྟོག་པ་ཐ་དད་པ་རྣམས་འདོད་པ་མཐུན་པ་མི་སྲིད་པའི་ཕྱིར་རོ། །
གསུམ་ཁས་བླངས་སོ། །
ལྟར་ཡིན་ཏེ། བམ་པོ་ལྔ་བཅུ་པ་ལས། མི་རྟག་པ་དང་སྟོང་པ་དང་སྡུག་བསྔལ་བ་དང་བདག་མེད་པར་ལྟ་བའོ་ཞེས་བཤད་པ་དང་ཡང་ཕྱི་མ་མཐུན་ནོ། །
གསུམ་པ་སེལ་བ་ནི་མཚན་མི་མཐུན་པ་དང་ལྟ་བ་མི་མཐུན་པའོ། །
དམིགས་བསལ་ནི་སྡིག་ལྟ་མི་གཏོང་བ་དང་སྤངས་པ་རྗེས་ཕྱོགས་དང་བསྙིལ་བ་སྡུད་པ་དང་ཉན་རྣ་དང་བཞི་ལ་ནི། ལྟ་བ་མི་མཐུན་པ་ལ་སེལ་བར་མི་འགྱུར་ཏེ། ལྟ་བ་མི་མཐུན་པ་ཡན་ལག་ཡིན་པའི་ཕྱིར་དང་། སྡིག་ལྟ་ཅན་ལ་སྤང་བ་དང་བསྙིལ་བའི་ལས་བྱེད་པའི་ཕྱིར་དང་། ལྟ་བ་ལ་ཡང་རྩོད་པར་འགྱུར་བའི་ཕྱིར་ཞེས་གོ་རིམ་བཞིན་ནོ། །
བཞི་པ་སེལ་བ་ལ་ཅིར་འགྱུར་ནི། རང་རང་གི་ན་སྨད་དུ་འགྱུར་ཏེ་འོག་མ་དག་ལ་ནི་གཞན་ལ་ཞེས་སོ། །
ལྔ་པ་རྒྱུ་མཚན་ནི་མཚན་དང་ལྟ་བའི་ཕྱོགས་ནས་རང་ཕྱོགས་ལ་གནོད་པ་འཆང་ཆེ་བ་ལྟར་གཞན་ཕྱོགས་ལ་དེ་ལྟར་མ་ཡིན་པའི་ཕྱིར་ཏེ། ཊཱི་ཀ་ལས་རང་གི་ཕྱོགས་ལ་ལོག་པར་སྒྲུབ་པ་སྨད་པར་བྱ་བ་ཉིད་ཡིན་པ་དེ་ལྟར་གཞན་ལ་ལོག་པར་བསྒྲུབ་པ་ནི་སྨད་པར་བྱ་བ་ཉིད་མ་ཡིན་པའི་ཕྱིར་རོ་ཞེས་སོ། །
གཉིས་པ་ཡན་ལག་གི་དོན་ནི། བརྡེག་གཟས་ལ་སོགས་པའི་ལྟུང་བ་དངོས་གཞི་བསྐྱེད་པ་ལ་ཡུལ་དེ་མཚན་རང་གི་ཕྱོགས་ཉིད་ཀྱི་ཁོངས་སུ་གཏོགས་པ་ཡན་ལག་ཡིན་ནོ་ཞེས་སྦྱར་ཏེ། ཡུལ་རྟེན་མཚན་མཐུན་པ་ཡན་ལག་ཏུ་དགོས་སོ། །
བརྡེག་གཟས་ལ་སོགས་པའི་ལྟུང་བ་དངོས་གཞི་བསྐྱེད་པ་ལ་རང་དང་མཐུན་པའི་ལྟ་བ་ཁས་བླངས་པ་དག་གིས་ནི་ལྟ་བ་རང་གི་ཕྱོགས་ཉིད་ཀྱི་ཁོངས་སུ་གཏོགས་པ་ཡན་ལག་ཡིན་ནོ། །
ཞེས་སྔ་མར་སྦྱར་ཏེ། ཡུལ་རྟེན་ལྟ་བ་མཐུན་པ་ཡན་ལག་ཏུ་དགོས་སོ། །
བརྡེག་གཟས་ལ་སོགས་ཡུལ་དགེ་སློང་ཡན་ལག་ཏུ་དགོས་པ་རྣམས་དང་། འཁྲུར་འཇུག་ལ་སོགས་པ་ཡུལ་དགེ་སློང་མ་ཡན་ལག་ཏུ་དགོས་པའི་ལྟུང་བ་འདིར་གཏོགས་པ་ལ་ཡུལ་དགེ་སློང་ཕ་མའི་སེལ་བ་ཁྱིམ་པ་ཡུལ་དུ་བྱས་པ་ལ་ནི་ཅིར་འགྱུར་ཞེ་ན། རྟགས་ཅན་དྲུག་པོ་ཉིད་ཀྱི་ཡུལ་ལས་ན་སྨད་པ་དེ་བས་ཀྱང་ན་སྨད་པ་སྟེ་ཆེས་ན་སྨད་དོ། །
དེ་ཡང་ཞུ་བ་ལས།་་་་་དགེ་སློང་གིས་ཁམ་པ་ལ་གཞི་མེད་པ་སྐུར་པ་བཏབ་ན་ཉེས་བྱས་སོ་ཞེས་པ་ལ་སོགས་པ། ལུང་དང་བསྟུན་དགོས། གཞི་མེད་པ་དང་བག་ཙམ་ལ། །
གསུངས་པ་འདིར་བསྡུས་གཞན་ལ་སྦྱར། །
ཞེས་གཟུང་ངོ་། །
གཉིས་པ་གཞི་སེམས་ཅན་མ་ཡིན་པ་ལས་གྱུར་པ་ནི། རབ་ཏུ་བྱུང་བའི་རྫས་དག་ལ་ནི་རུང་བ་ཉིད་དང་ཚད་དང་ལྡན་པ་ལ་སོགས་པ་ཉིད་དོ་ཞེས་སོ། །
འདི་ལ་གཉིས་ལས། དང་པོ་སྤྱིའི་དོན་ཏོ། །
དེ་ལ་ལྔ་ལས་དང་པོ་ཡན་ལག་གི་ཁྱབ་པ་སྦྱར་བ་ནི། གོས་ལས་གྱུར་པ་སུམ་ཅུ་རྩ་དྲུག་དང་། ཟས་སྐོམ་ལས་གྱུར་པ་ཉི་ཤུ་རྩ་གསུམ་དང་། སྣོད་སྤྱད་ལས་གྱུར་པ་གསུམ་མོ། །
དང་པོ་ནི་སྤང་ལྟུང་བཅུ་ཚན་དང་པོ་དང་། །
སྲིན་བལ་འབའ་ཞིག་ཆ་གཉིས་དང་། །
དྲུག་དང་མཐོ་གང་ལམ་དང་ནི། །
རྨེལ་བ་དང་ནི་ཐ་ག་གཉིས། །
བྱིན་འཕྲོག་སྟོན་ཟླ་ཐ་ཆུང་དང་། །
དགོན་པ་བ་དང་རས་ཆེན་དང་། །
བསྔོ་བསྒྱུར་བཤེས་ངོར་གནས་མལ་དང་། །

གོས་གཉིས་ཁ་བསྒྱུར་སྦེད་དང་གདེང་། །
བརྡལ་ལ་སོགས་པ་ཐ་མ་ལྔ། །
དམིགས་བསལ་གནས་མལ་དང་བརྡལ་བ་ནི་ཁྲི་དང་ཁྲིའུ་ལས་ཀྱང་རྫོགས་པར་སྐྱེད་དོ། །
གཞན་ཡང་རུང་བ་ཚད་ལྡན་དགོས་པ་ནི་གནས་ལས་གྱུར་པ་རྣམས་ལ། ཕལ་ཆེར་གཡོགས་ཤིང་བསྐོར་བའི་སྒོ་ནས་རུང་བ་དགོས། ཁང་པ་ལ་ནང་རོལ་ནས་བདེ་བར་གཤེགས་པའི་དཀྱུས་མཐོ་བཅུ་གཉིས་དང་། ཞེང་མཐོ་བདུན་དུ་ལོངས་པ་དགོས་ཤིང་གཞན་རྣམས་ལ། སྤྱོད་ལམ་བཞི་ཤོང་གི་ཚད་དུ་ལོངས་པ་དགོས་སོ། །
ནོར་ལས་གྱུར་པ་གསེར་དངུལ་ལ་རེག་པ་དང་། མངོན་མཚན་ཅན་ཉོ་ཚོང་གཉིས་དང་། རིན་པོ་ཆེ་ལ་རེག་པ་ལ་སོགས་པ་ལ་ཡང་གཞི་གཞན་གྱི་སྒོ་ནས་རུང་བ་དང་། རྒྱན་ཆའང་ཁྲུ་གང་རི་བའི་ཚད་དུ་ལོངས་པ་དགོས། ཁྲུས་བྱེད་པ། ཆུ་ལ་རྩེ་བ། མེ་ལ་རེག་པ། ས་བརྐོ་བ་ལས་གྱུར་པ་རྣམས་ལ་ཡང་རུང་བ་ཚད་དང་ལྡན་པ་དགོས་པར་རིགས་སོ། །
གཉིས་པ་ནི། གསོག་འཇོག་འཕྱ་ཟས་སྦྱོར་བཅུག་དང་། །
ཟས་ཀྱི་བཅུ་ཚན་ཟན་གཅོད་པ། །
གཅེར་བུ་མགྲོན་གཉེར་ཆང་འཐུང་དང་། །
ཟས་བཅས་སོ་སོར་བཤགས་པ་བཞི། །
གསུམ་པ་ནི། ལྷུང་བཟེད་འཆང་བ་དང་། འཚོལ་བ་གཉིས། ཁབ་རལ་འཆོས་པའོ། །
གཉིས་པ་ཡན་ལག་གི་རང་གི་ངོ་བོ་ནི་གསུམ་སྟེ། རུང་བ་དང་། ཚད་དང་ལྡན་པ་དང་། ཚད་ལས་ལྷག་པའོ། །
དང་པོ་ནི་གོས་ལས་གྱུར་པ་རྣམས་ལ། རྒྱུ། དབྱིབས། གནས་སྐབས། ཁ་དོག་དང་ལྡན་པའོ། །
རྒྱུ་ནི་གོས་ཀྱི་རྒྱུ་བདུན་ལྟ་བུའོ། །
དབྱིབས་ནི་གྲུ་བཞི་ལྟ་བུའོ། །
གནས་སྐབས་ནི་ལོངས་སྤྱོད་པར་བཟོད་པའོ། །
ཁ་དོག་ནི་རུང་བ་གསུམ་དང་། འཆང་བ་ལ་སོགས་པ་ལ་་་་་་དཀར་པོ་དང་་་་་་འབའ་ཞིག་ལ་ནག་པོའོ། །
ཟས་ལས་གྱུར་པ་ལ་གཉིས་ལས། ངོ་བོའི་སྒོ་ནས་རུང་བ་ནི། བཟའ་བ་དང་། བཅའ་བ་དང་། བཏུང་བ་མ་བཀག་ཅིང་གནང་བ་རྣམས་སོ། །
ཆོ་གའི་སྒོ་ནས་རུང་བ་ནི་ལག་ཉ་དང་། མཚམས་བཙོས་དང་། ཞག་ལོན་དང་། རྗེན་ཚོད་དང་། གསོག་འཇོག་ཏུ་མ་སོང་བའོ། །
དམིགས་བསལ་ནི་དུས་མ་ཡིན་པར་ཟ་བ་དང་། གསོག་འཇོག་ཏུ་གྱུར་པ་དང་། ཆང་ལས་གྱུར་པའོ། །
སྣོད་སྤྱད་ནི་ལྷུང་བཟེད་ལ་བཞི་ལས། རྒྱུ་རུང་བ་ནི་ས་དང་ལྕགས་སོ། །
དབྱིབས་ནི་ཟླུམ་པོའོ། །
གནས་སྐབས་ནི་སྤྱད་བཟོད་པའོ། །
ཁ་དོག་ནི་བསྲེག་པས་ནག་པའོ། །
ཁབ་རལ་ལ་གསུམ་ལས། རྒྱུ་རུང་བ་ནི། བ་སོ་དང་། རུས་པ་དང་། རྭ་ལྟ་བུའོ། །
དབྱིབས་ནི་སྦུ་གུའམ། ཆང་བ་ལྟ་བུའོ། །
གནས་སྐབས་ནི་སྤྱད་བཟོད་པའོ། །
གཉིས་པ་ཚད་དང་ལྡན་པ་དགོས་པ་ནི། གོས་ལ་སྤྱི་ཚད་དང་རང་ཚད་གཉིས་ལས། དང་པོ་ནི་ཁྲུ་གང་དུ་ལོངས་པའོ། །
གཉིས་པ་ནི་འབྲལ་བ་གཉིས། མཐོ་གང་རས་ཆེན་བཙལ་སྔས། བཞག་འཕྱིས། གོས་ཀྱི་བཟོ་བྱེད་པ་རྣམས་ལ་རང་རང་གི་འཚོ་བའི་ཡོ་བྱད་ཀྱི་བྱིན་གྱིས་བརླབ་པ་ཡོངས་རྫོགས་ཆགས་པའི་ཚད་དང་ལྡན་པ་དགོས་སོ། །
སྟན་ལས་གྱུར་པ་རྣམས་ལ། སྟན་གྱི་ཚད་དང་ལྡན་པ་དགོས་ཤིང་། ཁྱད་པར་དུ་ཆ་གཉིས་བསྲེ་བ་ལ། ནག་པོ་སྟན་གྱི་ཕྱེད་ལས་སྲང་ཕྱེད་ཀྱིས་ལྷག་པའོ། །
བལ་ཁུར་བ་དང་། བརྡལ་བ་ལ། བལ་ཁུར་ཚད་དུ་ལོངས་པ་དང་། ཤིང་བལ་གྲགས་སྡེའི་ཚད་དུ་ཆོག་པ་དགོས་སོ། །
ཟས་དང་སྐོམ་གྱི་ཚད་ནི་ཁམ་དང་ཧུབ་ཏུ་ལོངས་པའོ། །
ལྷུང་བཟེད་ནི་བྱིན་གྱིས་བརླབ་ཏུ་རུང་བ་གསུམ་གྱི་ཚད་དང་ལྡན་པའོ། །
ཁབ་རལ་ནི་གྲགས་སྡེའི་ཚད་ལས་མ་འདས་ཤིང་ཁབ་གཞུག་ནུས་པའོ། །
གསུམ་པ་ཚད་ལས་ལྷག་པ་ནི་ཁྲི་རྐང་གདིང་བ་རས་ཆེན་གཡན་པ་དགབ་པའོ། །
གོས་ཀྱི་སྤྱི་ཚད་ལས་གྱུར་པ་དང་། ལྟུང་བྱེད་ཐ་མ་་་་་་བདེ་གཤེགས་ཆོས་གོས་ལས་གྱུར་པ་དང་སྟན་དང་། ཟས་ལས་གྱུར་པ་རྣམས་ལ་ཚད་དང་ལྡན་པའི་ཚད་ལས་ལྷག་པ་གང་ཡང་རུང་བས་བསྐྱེད་དེ། ཊཱི་ཀ་ལས་སོགས་པའི་སྒྲས་ནི་ཚད་ལས་ལྷག་པ་བསྡུས་ཏེ། ཆོས་གོས་རང་གི་ཁྲུ་ཚད་ལས་ལྷག་པ་དང་། གོས་ལྷག་ཀྱང་ཁྲུ་གང་གི་ཚད་ལས་ལྷག་པ་དང་། ལྷུང་བཟེད་ཀྱང་བྱིན་གྱིས་བརླབ་ཏུ་རུང་བ་གསུམ་གྱི་ཚད་ལས་ལྷག་པའོ། །

དེ་ལྟར་ན་རབ་ཏུ་བྱུང་བའི་རྫས་དག་ལས་ནི་རུང་བ་ཉིད་དང་ཚད་དང་ལྡན་པའམ། ཚད་ལས་ལྷག་པ་ཉིད་ལ་དངོས་གཞིའི་ཁ་ན་མ་ཐོ་བར་འགྱུར་རོ་ཞེས་སོ། །
སྟན་ལ་ཡང་ཊཱི་ཀ་ལས། འདིར་ཚད་ལས་ལྷག་པ་ཡན་ལག་ཡིན་པའི་གཞུང་ནི་སྲིན་བལ་གྱི་སྟན་གྱི་སྐབས་ནས་བདེ་བར་གཤེགས་པའི་གདན་གྱི་ཚད་བགྱིད་ན། ལྟུང་བ་ཅིར་འགྱུར་སྤང་བའི་ལྟུང་བྱེད་དོ་ཞེས་སོ། །
འོན་ཀྱང་ལྷུང་བཟེད་ལ་དེ་ལྟ་མ་ཡིན་ཏེ། སྐྱ་བ་དང་། དཀར་བ་དང་། ཆེ་བ་རྣམས་ནི་རུང་བ་ཉིད་མ་ཡིན་ནོ་ཞེས་པའི་སྐབས་ཀྱི་ཊཱི་ཀ་དང་ལུང་ལས་དེ་དག་འཆང་ན་ཉེས་བྱས་སོ་ཞེས་སོ། །
ལྷུང་བཟེད་འཚོལ་བ་ལ་ཡང་དེ་དག་རུང་ཞིང་སྤྱད་བཟོད་པའོ་ཞེས་གསུངས་པས། ཚད་ལས་ཆེ་བ་དང་ཆུང་བ་ལ་ཉེས་བྱས་ལས་མི་བསྐྱེད་དོ། །
གསུམ་པ་སེལ་བ་ནི་དེ་དག་ལས་བཟློག་པ་སྟེ། མི་རུང་བ་དང་། ཚད་དུ་མ་ལོངས་པ་དང་། འབྲལ་བ་ལྟ་བུ་ལ་ཚད་ལས་ལྷག་པ་དང་། ཁྲི་རྐང་ལ་སོགས་པ་ལ་ཚད་ལས་མ་ལྷག་པའོ། །
བཞི་པ་ཅིར་འགྱུར་ནི་མི་རུང་བ་དང་ཚད་དུ་མ་ལོངས་པ་ལ་ནི་རང་རང་གི་ན་སྨད་དུ་འགྱུར་རོ། །
འབྲལ་བ་གཉིས་མཐོ་གང་། རས་ཆེན་བཙལ་སྔས་བཞག་འཕྱིས་གོས་བཟོ་བྱེད་པ་སྣོད་སྤྱད་ལས་གྱུར་པ་རྣམས་ལ་ཚད་ལས་ལྷག་ནའང་ན་སྨད་དུ་འགྱུར་ཏེ། དམིགས་བསལ་སྲ་བརྐྱང་ལས། འབྲལ་ལྟུང་འབྱུང་བ་ལ་ནི་ཚད་ལས་ལྷག་པ་ལས་ཀྱང་འབྱུང་ངོ་། །
ཚད་ལས་ལྷག་པ་དགོས་པ་རྣམས་ལ། ཚད་ལས་མ་ལྷག་ན་ལྟུང་བ་མེད་དོ། །
ལྔ་པ་རྒྱུ་མཚན་ནི་ན་སྨད་དུ་འགྱུར་བ་ནི་དགག་བྱ་མ་རྫོགས་པའོ། །
ལྟུང་མེད་དུ་འགྱུར་བ་ནི་དགག་བྱ་མེད་པའོ། །
ཁྱད་པར་དུ་ཚད་ལས་ལྷག་ན་ན་སྨད་དུ་འགྱུར་བའི་རྒྱུ་མཚན་ནི། དེ་དག་ནི་འཚོ་བའི་ཡོ་བྱད་ཀྱི་བྱིན་རླབས་ཡོངས་རྫོགས་ཆགས་པ་ལས་གྱུར་པ་ཡིན་ལ། ཚད་ལས་ལྷག་ན་བྱིན་རླབས་ཡོངས་རྫོགས་མི་ཆགས་པའི་ཕྱིར། ཊཱི་ཀ་ལས་ཆོས་གོས་གསུམ་པོ་བྱིན་གྱིས་བརླབ་ཏུ་རུང་བ་གང་དག་གི་ཞེང་དུ་རང་གི་ཁྲུ་གསུམ། ཆུར་རང་གི་ཁྲུ་ལྔའི་ཚད་ཇི་སྐད་བསྟན་པ་དེ་ལས་ལྷག་པར་བྱེད་ན་སྤང་བར་འགྱུར་བ་ཉིད་དོ་ཞེས་བྱིན་རླབས་མི་ཆགས་པར་གསུངས་སོ། །
གོས་ཀྱི་བཟོ་བྱེད་པའི་སྐབས་སུ་ལུང་ཞུ་བ་ལས། དགེ་སློང་གི་གཉེན་མ་ལགས་པའི་དགེ་སློང་མའི་གོས་ཚད་ལས་ལྷག་པར་བགྱིས་ན་བྱིན་གྱིས་བརླབ་ཏུ་མི་རུང་ན་ཅིར་འགྱུར་ཉེས་བྱས་སོ་ཞེས་སོ། །
ལྷུང་བཟེད་ལ་ཡང་སྔར་བཤད་ཟིན་ཏོ། །
ཁབ་རལ་གྲགས་སྡེའི་ཚད་ལས་འདས་ནའང་དགག་བྱ་མི་རྫོགས་པའི་ཕྱིར་རོ། །
གཉིས་པ་ཡན་ལག་གི་དོན་ནི། རབ་ཏུ་བྱུང་བ་སྡེ་ལྔའི་རྫས་གོས་དང་ཟས་དང་སྣོད་སྤྱད་དག་ལ་ནི་རྒྱུ་དབྱིབས་ཁ་དོག་ལ་སོགས་པ་གཞི་དེ་ཉིད་དམ། གཞི་གཞན་གྱི་སྒོ་ནས་རུང་བ་ཉིད་དང་། སྤྱི་ཚད་དམ་རང་ཚད་དང་ལྡན་པ་ལ་སོགས་པ་ཡན་ལག་ལྡན་པ་ཉིད་དོ། །
ཊཱི་ཀ་ལས་སོགས་པ་ཞེས་བྱ་བའི་སྒྲས་ནི་ཚད་ལས་ལྷག་པ་བསྡུས་ཏེ་ཞེས་གསུངས་པས། ཁྲི་རྐང་འཆོས་པའི་ལྟུང་བྱེད་ལ་སོགས་པ་གཞི་ལ་ཚད་ལས་ལྷག་པ་ངེས་གཟུང་དུ་དགོས་སོ། །
སྤྱི་ཚད་དང་། སྟན་དང་། སྲ་བརྐྱང་དང་འབྲལ་བ་དང་། བདེ་བར་གཤེགས་པའི་ཆོས་གོས་ཀྱི་ཚད་ལས་གྱུར་པའི་ལྟུང་བ་རྣམས་ནི་ཚད་ལས་ལྷག་པ་ལས་ཀྱང་འབྱུང་ངོ་། །
རུང་བ་མ་ཡིན་པ་དང་ཚད་དང་མི་ལྡན་པ་ལ་སོགས་པ་ལ་ནི་དངོས་གཞི་མི་རྫོགས་སོ། །
གཉིས་པ་བསམ་པའི་ཡན་ལག་བསྟན་པ་ནི། རང་གི་དོན་ཉིད་གཙོ་ཆེར་ཡོད་པའོ་ཞེས་སོ། །
འདི་ལ་གཉིས་ལས་སྤྱིའི་དོན་ཏོ། །
དེ་ལ་ལྔ་ལས། དང་པོ་ཡན་ལག་གི་ཁྱབ་པ་སྦྱར་བ་ནི། རང་དོན་ཡན་ལག་ཏུ་དགོས་པའི་ལྟུང་བ་བཞི་བཅུ་རྩ་དྲུག་ལ་སྦྱོར། རྫུན་སྨྲ་འཁྲིག་ཚིག་བསྙེན་བཀུར་དང་། །

ཟླ་འཇོག་དང་ནི་འཁྲུར་འཇུག་དང་། །
རིན་ཐང་སོ་སོར་བསྐུར་བ་དང་། །
དྲུག་དང་མཐོ་གང་ལམ་དང་རྨེལ། །
མངོན་མཚན་ཉོ་ཚོང་ལྷུང་བཟེད་འཚོལ། །
བདེན་སྨྲ་བསོད་པ་ཆུ་ལ་རྩེ། ཁབ་རལ་གདིང་གཡན་རས་ཆེན་དང་། །
བདེ་གཤེགས་གྲོང་དང་ཁྱིམ་གཞན་དང་། །
ཉི་ཤུ་ལྔ་ལ་ཚིག་ཚོགས་བསྐྱུང་། །
ལེན་དང་སློང་དང་སློང་བར་རིགས། །
སྲིན་བལ་འབའ་ཞིག་ཆ་གཉིས་དང་། །
ཐ་ག་གཉིས་དང་བརྟད་པ་དང་། །
རས་ཆེན་བསྔོས་དང་གསོག་འཇོག་དང་། །
ཁྲི་དང་གདིང་ལ་རུང་མཐུན་སྦྱར་ཅེས་སོ། །
རྐུ་དང་འཆང་གཉིས་གསེར་དངུལ་ལེན། །
འཕྱ་དང་སྦྱོར་བཅུག་་་་་་པ་དང་དྲུག་ལ་མདོར་བསྡུས་སྦྱར་དོ་གསུམ་ཙམ། ་་་་་དངོས་སུ་གསུངས། །
བདུན་པོ་དེ་དང་བརྟད་པ་ལས། །
བྱུང་བ་ནི་རང་གཞན་མཐུན་མོང་གི་དོན་ལས་ཀྱང་བསྐྱེད་དོ། །
འདི་དག་ཀྱང་རང་དོན་ཡན་ལག་ཏུ་དགོས་པར་འདུས་སོ། །
་་་་་ལུང་ཞུ་བ་ལས། སྐུར་འདེབས་གསུམ་དང་བྱིན་འཕྲོག་དང་། །
གཅེར་བུ་རྡེག་གཟས་བདེ་མེ་བདུན། །
འགྱོད་དངངས་བྱེད་དང་སྦེད་གདེང་མེད། །
མགྲོན་དང་བསླབ་པ་ཉན་རྣ་དང་། །
བསླབ་པ་རྣམས་དང་དགོན་པ་སྟེ། །
བཅུ་དགུ་ལ་གསུངས་དགོངས་པ་ཅན། །
གཉིས་པ་ཡན་ལག་རང་གི་ངོ་བོ་ནི། རང་ཁོ་ནའི་དོན་དང་རང་གཞན་ཐུན་མོང་གི་དོན་ཏོ། །
གསུམ་པ་སེལ་བ་ནི། དེ་གཉིས་ལས་བཟློག་པའོ། །
བཞི་པ་ཅིར་འགྱུར་ནི་འཆང་བ་གཉིས་ཟླ་འཇོག་རས་ཆེན་བརྟད་བྱུང་ལྔ་ལ། གཞན་ཁོ་ནའི་དོན་ཡིན་ན་ཉེས་པ་མེད་དོ། །
གཞན་རྣམས་ལ་རང་རང་གི་ན་སྨད་དུ་འགྱུར་རོ། །
རང་ཁོ་ནའི་དོན་ཡན་ལག་ཏུ་དགོས་པ་རྣམས་ལ་རང་གཞན་གཉིས་ཀའི་དོན་ཡིན་ན་རང་རང་གི་ན་སྨད་དུ་འགྱུར་རོ། །
ལྔ་པ་རྒྱུ་མཚན་ནི་ལྟུང་མེད་དུ་འགྱུར་བ་རྣམས་ནི་དགག་བྱ་མེད་པའི་ཕྱིར་རོ། །
ན་སྨད་དུ་འགྱུར་བ་རྣམས་ནི་དགག་བྱ་མ་རྫོགས་པའི་ཕྱིར་རོ། །
གཉིས་པ་ཡན་ལག་གི་དོན་ནི། འཁྲུར་འཇུག་གི་སྤང་བ་ལྟ་བུ་ལ་རང་འབའ་ཞིག་གི་དོན་ཉིད་ཀྱི་ཀུན་སློང་དང་། མ་བྱིན་ལེན་པ་ལྟ་བུ་ལ་རང་གི་དོན་ཉིད་གཙོ་ཆེར་ཡོད་པ་ཀུན་སློང་ཡན་ལག་ཡིན་པའོ། །
གསུམ་པ་གཞི་དང་མཐར་ཐུག་གི་ཡན་ལག་ནི། རྣམ་པར་རིགས་བྱེད་ལ་ནི་དོན་གོ་བའོ། །
ཞེས་སོ། །
འདི་ལ་གཉིས་ལས། དང་པོ་སྤྱིའི་དོན་ཏོ། །
འདི་ལ་ལྔ་ལས་དང་པོ་ཡན་ལག་གི་ཁྱབ་པ་སྦྱར་བ་ནི། མཐར་ཐུག་གི་དོན་གོ་ཡན་ལག་ཏུ་དགོས་པ་ཉི་ཤུ་རྩ་དགུ་དང་། བཅོལ་ཡང་རྫོགས་པས་བསྐྱེད་པ་སུམ་ཅུ་རྩ་གཉིས་དང་། བསྒོ་བ་ལ་སོགས་པ་ཉི་ཤུ་རྩ་དྲུག་རྣམས་ལ་སྦྱོར་རོ། །
དང་པོ་ནི་རྫུན་དང་འཁྲིག་ཚིག་བསྙེན་བཀུར་གཞི་མེད་དང་། །
བག་ཙམ་ཤེས་བཞིན་སོགས་བཅུ་འདོན་མ་གཏོགས། །
འཕྱ་བ་བསྒོ་བ་མ་བསྐོས་ཉི་ནུབ་ཟས། །
སྟོབས་བདེ་འདུན་བསྒྱུར་འགྱོད་དངངས་ལྷག་མས་སྐུར། །
བསླབ་པ་ཉན་རྣ་མ་གུས་ད་གདོད་ཤེས། །
གཉིས་པ་ཡན་ལག་རང་གི་ངོ་བོ་ནི། དོན་གོ་བའོ། །
གསུམ་པ་སེལ་བ་ནི། སྨྱོ་བ་དང་སེམས་འཁྲུགས་པ་དང་། ཚོར་བས་གཟིར་བ་དང་། གླེན་པ་དང་དབུས་པ་ལ་མཐའ་འཁོབ་པའི་སྐད་ཀྱིས་དང་མཐའ་འཁོབ་པ་ལ་དབུས་པའི་སྐད་ལ་སོགས་པས་དོན་མ་གོ་བའོ། །
བཞི་པ་ཅིར་འགྱུར་ནི། རང་རང་གི་ན་སྨད་པར་འགྱུར་རོ། །
ལྔ་པ་རྒྱུ་མཚན་ནི། དགག་བྱ་མ་རྫོགས་པའི་ཕྱིར་རོ། །
གཉིས་པ་ཡན་ལག་གི་དོན་ནི། སྦྱོར་བ་ངག་གི་རྣམ་པར་རིག་བྱེད་ཀྱིས་སྨྲས་པ་རྣམས་ཀྱི་དངོས་གཞི་ལ་ནི་ཡུལ་ཕ་རོལ་པོས་དོན་གོ་བ་ཡན་ལག་ཡིན་པའོ། །
ཞེས་སྔ་མ་སྦྱར་རོ། །

དེས་ན་རྫུན་དུ་སྨྲ་བ་ལ་སོགས་པ་དང་གོས་སློང་བ་ལ་སོགས་པ་ལ་དོན་མ་གོ་ན་རང་རང་གི་ན་སྨད་དོ། །
བཞི་པ་སྦྱོར་བའི་ཡན་ལག་བསྟན་པ་ལ་གཉིས་ལས། དང་པོ་སྦྱོར་བ་འཇུག་པའི་ཡུལ་ལོ། །
དེ་ལ་གཉིས་ལས། དང་པོ་སྦྱོར་བ་འཇུག་པའི་ཡུལ་དངོས་ནི། སྨྲ་བ་པོ་ཉིད་ལ་ཡོད་པ་སྟེ་གསོད་པ་དང་རང་གི་དོན་དུ་རྐུ་བ་དག་ལས་གཞན་པའི་འོ་ཞེས་སོ། །
འོ་ན་ལྐུགས་པས་དོན་གོ་བ་ཡང་། དངོས་གཞིའི་ཡན་ལག་ཡིན་ནམ་ཞེ་ན། སྨྲ་བ་པོ་ཉིད་ལ་ཡོད་པའི་དོན་གོ་བ་་་་་་ཡན་ལག་ཡིན་ཏེ། སྨྲ་མི་ཤེས་ལ་ཡོད་པའི་དོན་གོ་བ་ནི་མ་ཡིན་ནོ། །
འོ་ན་སྨྲ་མི་ཤེས་ལ་ཡོད་པའི་དོན་གོ་བ་དེ། དེ་དག་ཐམས་ཅད་ཀྱི་དངོས་གཞིའི་ཡན་ལག་མ་ཡིན་ནམ་ཞེ་ན་ཊཱི་ཀ་དང་བམ་པོ་ལྔ་བཅུ་པ་ལས། སྨྲ་མི་ཤེས་ལ་ཡོད་པའི་དོན་གོ་བ་དེ་ནི་གསོད་པའི་ལྟུང་བ་བཞི་དང་། རང་གི་དོན་དུ་རྐུ་བ་སྟེ་ལྔ་པོའི་ཡན་ལག་ཡིན་ནོ། །
དེ་དག་ལས་གཞན་པའི་སྐབས་སུ་རྣམ་པར་རིག་བྱེད་ཀྱི་ཡུལ་གྱི་ཡན་ལག་མ་ཡིན་ནོ་ཞེས་སོ། །
དེས་ན་ལྔ་པོ་དེ་ལས་གཞན་པའི་སྐབས་སུ་སྨྲ་བ་པོ་ཉིད་ལ་ཡོད་པའི་དོན་གོ་བ་དངོས་གཞིའི་ཡན་ལག་ཡིན་ནོ། །
དེ་ནི་དེར་མ་ཟད་དེ་ལས་ཀྱི་ཁ་སྐོང་བ་དང་ལྟུང་བ་མཐོལ་བ་དང་། བཤགས་པ་ལ་སོགས་པའི་ཡུལ་ལ་ཡང་དགོས་སོ། །
གཉིས་པ་ཞར་ལས་བྱུང་བ་ནི། ཡང་དག་པར་ལེན་པར་བྱེད་པ་ལ་དེར་མ་ཟད་དོ་དེ་ནི་སྣོད་ཡིན་ནོ། །
ཞེས་སོ། །
སྡོམ་པ་ཡང་དག་པར་ལེན་པར་བྱེད་པ་ལ་ནི་སྨྲ་བ་པོ་ལ་ཡོད་པའི་དོན་གོ་བ་ཡན་ལག་ཡིན་པར་དེར་མ་ཟད་ཀྱི། སྨྲ་མི་ཤེས་པ་ལ་ཡོད་པའི་དོན་གོ་བ་ཡང་ཡན་ལག་ཡིན་ནོ། །
དེས་ན་ལྐུགས་པ་ལ་ཡང་སྡོམ་པ་དང་བར་མའི་དགེ་བ་བསྐྱེད་པ་ཡོད་དེ། གཞུང་དམ་པ་ལས་བཙན་པ་སྨྱོ་བ་བསྙེན་པར་རྫོགས་པར་བགྱིས་ན། བསྙེན་པར་རྫོགས་པར་བགྱིའམ། ཨུ་པ་ལི་དེ་སྟེ་བསྙེན་པར་རྫོགས་པའི་འདུ་ཤེས་ཡོད་ལ། ལུས་སམ་ཚིག་གི་དམིགས་པས་ཁས་བླངས་ན་བསྙེན་པར་རྫོགས་པ་ཞེས་བྱའོ། །
ཅི་ལྟར་སྨྱོ་བ་བཞིན་དུ། སེམས་འཁྲུགས་པ་དང་ནད་ཀྱིས་གཟིར་བ་དང་། གླེན་པ་དང་། ལྐུགས་པ་དང་། འོན་པ་རྣམས་ཀྱང་རྒྱ་ཆེར་བརྗོད་པར་བྱའོ། །
ཊཱི་ཀ་ལས་ཀྱང་ལྐུགས་པའམ། སྨྲ་བ་པོ་ཉིད་མ་ཡིན་པ་གཞན་དག་ལ་ཡང་སྲོག་གཅོད་པ་སྤང་བ་ལ་སོགས་པ་ཡང་དག་པར་ལེན་པར་འབྱུང་བའི་ཕྱིར་རོ་ཞེས་སོ། །
དེ་ནི་སྣོད་ཡིན་ནོ་ཞེས་པ་ནི། སྨྲ་ཤེས་ཤིང་དོན་གོ་བ་དེ་ནི་ལྟུང་བ་མཐོལ་བ་ལ་སོགས་ཀྱི་སྣོད་དམ་ཡུལ་ཡིན་ནོ། །
དེས་ན་ཕ་རོལ་པོ་དེས་སྨྲ་མི་ཤེས་སམ། དོན་མི་གོ་ན་དེ་ལ་རང་ངམ་གཞན་གྱི་ལྟུང་བ་མ་བརྗོད་ཀྱང་བཅབ་པའི་ཉེས་པར་མི་འགྱུར་རོ། །
གཉིས་པ་སྦྱོར་བའི་ཡན་ལག་དངོས་ལ་གཉིས་ཏེ། ངག་གི་རིག་བྱེད་ཀྱི་ཁྱད་པར་ཡན་ལག་ཏུ་བསྟན་པ་དང་། རང་གི་མངོན་སུམ་དུ་བསྐོས་པ་ཡན་ལག་ཏུ་བསྟན་པའོ། །
དང་པོ་ནི་ངག་གིའོ། །
རང་གིའོ། །
བདག་ཉིད་དང་འབྲེལ་བའོ་ཞེས་སོ། །
འདི་ལ་གཉིས་ལས། དང་པོ་སྤྱིའི་དོན་ཏོ། །
དེ་ལ་ལྔ་ལས། དང་པོ་ཡན་ལག་གི་ཁྱབ་པ་སྦྱར་བ་ནི། བརྒྱད་ཅུ་ལའོ། །
བསྒོ་བ་ལ་སོགས་ཉི་ཤུ་རྩ་དྲུག་དང་། མཐར་ཐུག་དོན་གོ་དགོས་པ་རྩ་དགུ་ལས་དངངས་བྱེད་ཉན་རྣ་མ་གཏོགས་པ་རྣམས་དང་། བཅོལ་ཡང་རྫོགས་པ་སོ་གཉིས་ལས། སྲོག་གཅོད་བཞི་དང་རྐུ་བ་མ་གཏོགས་པ་རྣམས་དངངས་བྱེད་ཀྱི་གོང་དུ་བགྲངས་ཟིན་འདིར་མ་གཏོགས་སོ། །
་་་་་སོ། །
འོག་མ་གཉིས་གཞན་དུ་ཤེས་པར་བྱའོ། །
དང་པོ་རྩ་དྲུག་ནི། དབྱེན་བྱེད་ལ་སོགས་བསྒོ་གྱུར་བཞི། །

འཁྲུར་འཇུག་པ་དང་ལེན་པ་དང་། །
སློང་དང་སྟོད་གཡོགས་སྨད་གཡོགས་བཅས། །
རིན་ཐང་སོ་སོར་རྨེལ་འཇུག་དང་། །
མངོན་མཚན་ཉོ་ཚོང་ལྷུང་བཟེད་འཚོལ། །
རས་ཆེན་བསྔོས་བསྒྱུར་འདོན་པ་དང་། །
གོས་སྟེར་དང་ནི་འདུག་གནས་ཟ། །
ཕྱེ་དང་གསོད་གཅེར་ཆོས་གཏམ་སྨྲ། །
མ་ལོན་ཁྱིམ་དང་བསླབ་པ་དྲལ། །
གཉིས་པ་ཡན་ལག་རང་གི་ངོ་བོ་ནི། ངག་མཚན་ཉིད་ལྔ་ལྡན་ཏེ། རང་གི་དང་བདག་ཉིད་དང་འབྲེལ་བར་གང་ལ་བསམ་པའི་དོན་གསལ་པོར་སྨྲ་བའོ། །
གསུམ་པ་སེལ་བ་ནི། དེ་ལས་བཟློག་པ་སྟེ། གཞན་སྨྲ་བཅུག་པ་དང་། སྤྲིང་ཡིག་དང་ལག་བརྡ་ལ་སོགས་པ་དང་། གཞན་ཟེར་རོ་ཞེས་སྙད་འདོགས་པ་དང་། ནོར་བ་དང་། གཞོགས་སྨོས་སོ། །
བཞི་པ་ཅིར་འགྱུར་ནི། ཡན་ལག་གཅིག་མ་ཚང་ན་ན་སྨད་དུ་འགྱུར་ཏེ། འོག་མ་དག་ལ་ནི་གཞན་ལ་ན་སྨད་པ་ཉིད་དོ་ཞེས་སོ། །
ཡན་ལག་ཏུ་མ་མ་ཚང་ན་ཆེས་ན་སྨད་དུ་འགྱུར་ཏེ། དུ་མ་མ་ཚང་བ་ལ་ནི་དེ་བས་ཀྱང་ངོ་ཞེས་སོ། །
ལྔ་པ་རྒྱུ་མཚན་ནི་དགག་བྱ་མ་རྫོགས་པ་དང་། ཆེས་མ་རྫོགས་པས་སོ། །
གཉིས་པ་ཡན་ལག་གི་དོན་ནི་རྫུན་སྨྲའི་ཕམ་པ་ལ་སོགས་པ་ལ་ངག་གི་རྣམ་པར་རིག་བྱེད་ཡན་ལག་ཡིན་པའོ། །
དེས་ན་སྤྲིང་ཡིག་དང་ལག་བརྡ་ལ་སོགས་པ་ལུས་ཀྱི་རྣམ་པར་རིག་བྱེད་ལ་ན་སྨད་དོ། །
འོ་ན་གཞན་གྱི་ངག་གིས་ཀྱང་འགྱུར་རམ་ཞེ་ན་རང་གི་ངག་ཏུ་སྨྲ་བ་ཡན་ལག་ཡིན་པའོ། །
དེས་ན་གཞན་སྨྲར་བཅུག་པ་ལ་ན་སྨད་དོ། །
རང་གི་ངག་དེ་ཡང་བདག་ཉིད་དང་འབྲེལ་བའི་རང་གི་ངག་ཡན་ལག་ཡིན་པའོ། །
དེས་ན་ཆེ་གེ་མོ་ཞིག་ན་རེ་འདི་སྐད་ཟེར་རོ། །
ཞེས་བྱ་བ་ལ་སོགས་པ་གཞན་ལ་སྙད་འདོགས་ཤིང་སྨྲ་བ་ལ་ནི་ན་སྨད་དོ། །
གཉིས་པ་རང་གི་མངོན་སུམ་དུ་བསྐོ་བ་ཡན་ལག་ཏུ་བསྟན་པ་ནི་རང་གིས་བསྐོས་པ་ཉིད་བྱེད་དུ་བཅུག་པ་ཡིན་ནོ། །
ཞེས་སོ། །
འདི་ལ་གཉིས་ལས། དང་པོ་སྤྱིའི་དོན་ཏེ། དེ་ལ་ལྔ་ལས། དང་པོ་ཡན་ལག་གི་ཁྱབ་པ་ནི། བཅོལ་ཡང་རྫོགས་པ་སུམ་ཅུ་རྩ་གཉིས་ལ་སྦྱར་ཏེ། མ་བྱིན་ལེན་དང་སྲོག་གཅོད་བཞི། །
སྨྱན་དང་ཁང་པ་ཁང་ཆེན་དང་། །
སྲིན་བལ་འབའ་ཞིག་ཆ་གཉིས་དང་། །
ལོ་དྲུག་གསེར་དངུལ་ཐ་ག་གཉིས། །
བྱིན་འཕྲོག་ས་བོན་སྐྲོད་པ་དང་། །
རིམ་གཉིས་མེ་རེག་རིན་ཆེན་རེག །རྩེ་དང་དངངས་བྱེད་སྦེད་དང་རྐོ། །
ཁབ་རལ་ལ་སོགས་ཐ་མ་བདུན། །
གཡན་པ་རས་ཆེན་བདེ་གཤེགས་གོས་སོ། །
གཉིས་པ་ཡན་ལག་རང་གི་ངོ་བོ་ནི། རང་གི་དོན་དུ་རྐུ་བ་དང་སྲོག་གཅོད་བཞི་ལ་ནི། རང་གིས་བསྐོས་པ་ཉིད་ཀྱིས་བྱེད་དུ་བཅུག་པ་ཡན་ལག་ཡིན་གྱི་མངོན་སུམ་བསྐས་པ་ཡན་ལག་ཏུ་མི་དགོས་སོ། །
དེ་དག་ལས་གཞན་ལ་ནི། རང་གི་མངོན་སུམ་བསྐོས་པ་ཉིད་ཀྱིས་བྱེད་དུ་བཅུག་པ་ཡན་ལག་ཡིན་ནོ། །
གསུམ་པ་སེལ་བ་ནི་ལྐོག་ནས་བྱེད་དུ་བཅུག་པའོ། །
བཞི་པ་ཅིར་འགྱུར་ནི། རང་རང་གི་ན་སྨད་དུ་འགྱུར་རོ། །
ལྔ་པ་རྒྱུ་མཚན་ནི་མངོན་པར་ཞེན་པ་མི་རྫོགས་པའི་ཕྱིར་ཏེ། ཊཱི་ཀ་ལས་ལྐོག་ནས་བྱེད་དུ་བཅུག་པ་ལ་ནི་དེ་ལྟར་མངོན་པར་ཞེན་པ་མི་འབྱུང་བའི་ཕྱིར་རོ། །
ཞེས་སོ། །
གཉིས་པ་ཡན་ལག་གི་དོན་ལ་གཉིས་ལས། དང་པོ་གཞན་ལུགས་དགག་པ་ནི། མངའ་རིས་པ་ཁ་ཅིག་ན་རེ། ཅོལ་བ་ཐམས་ཅད་མངོན་སུམ་ཡིན་ལ། བྱས་པ་ཐམས་ཅད་ལྐོག་ཏུ་བྱས་ཀྱང་ལྟུང་བ་རྫོགས་པར་བསྐྱེད་པ་ཡིན་ཏེ། དུལ་ལྷས་དེ་འདི་ཉིད་ཀྱིས་སྐབས་སུ་བཤད་པས་ཤེས་སོ་ཞེས་ཟེར་རོ། །
འོ་ན་རིན་པོ་ཆེ་ལ་རེག་པ་གཉིས་མངོན་སུམ་དུ་བཅོལ་ནས། ལྐོག་ཏུ་རེག་པ་བྱས་པ་ཆོས་ཅན། ལྟུང་བ་མི་རྫོགས་པར་ཐལ། ལྟུང་བ་ན་སྨད་ལས་མི་བསྐྱེད་པའི་ཕྱིར། རྟགས་ནི་དེ་བས་ཕ་ཟད་ན་ནི་ཕྱེད་ཉིད་དེ་ཞེས་པས་གྲུབ་བོ། །

རིགས་པས་ཀྱང་དེ་ལ་མངོན་པར་ཞེན་པ་མི་རྫོགས་པའི་ཕྱིར་རོ། །
ཡང་ཁ་ཅིག་ན་རེ་བཅོལ་བ་དང་བྱས་པ་ཐམས་ཅད་ལ་མངོན་སུམ་གཅིག་དགོས་ཞེས་ཟེར་རོ། །
འོ་ན་དགེ་སློང་གིས་གཞན་ལ་སྨྱན་བྱེད་པ་བསྔགས་ཤིང་། གཞན་དེས་ཀྱང་གཞན་ཞིག་ལ་བསྔགས་ཏེ། གཞན་དེས་ལྐོག་ཏུ་སྨྱན་རྫོགས་པར་བྱས་པ་ཆོས་ཅན། དགེ་སློང་གིས་སྨྱན་བྱས་པ་མི་རྫོགས་པར་ཐལ། དགེ་སློང་གིས་གཞན་ལ་བཅོལ་བས་སྨྱན་བྱས་པ་ཡིན་ཞིང་། དགེ་སློང་གིས་མངོན་སུམ་དུ་སྨྱན་མ་བྱས་པའི་ཕྱིར། རྟགས་ཚད་གྲུབ་ཁྱབ་པ་ཁས་བླངས་སོ། །
འདོད་ན་ཊཱི་ཀ་ལས་སྨྱན་བྱེད་པ་འདིར་ནི་བསྔགས་པ་དང་། བསྔགས་པས་སྨྱན་བྱེད་པ་གང་ཡིན་པ་དེ་རང་གིས་བྱས་པ་དང་འདྲ་བར་རིག་པར་བྱའོ་ཞེས་སོ། །
གཉིས་པ་རང་ལུགས་བཞག་པ་ནི་གསོད་པ་དང་རང་གི་དོན་དུ་རྐུ་བ་ལ་ནི་ལྐོག་ཏུ་བསྐོས་ཏེ་བྱས་པ་ལས་ཀྱང་ལྟུང་བ་རྫོགས་པར་འགྱུར་ལ། དེ་དག་ལས་གཞན་པའི་བཅོལ་ཡང་རྫོགས་པའི་ལྟུང་བ་ཐམས་ཅད་ལ། རང་གིས་མངོན་སུམ་དུ་བསྐོས་པ་ཉིད་ཀྱིས་བྱེད་དུ་བཅུག་པ་ཡིན་ནོ། །
ཊཱི་ཀ་ལས་རང་གིས་བསྐོས་པ་ཉིད་ཅེས་བྱ་བ་ནི། རང་གིས་མངོན་སུམ་དུ་བྱེད་དུ་བཅུག་པ་ཉིད་ཡན་ལག་ཡིན་ཏེ། ལྐོག་ནས་བྱེད་དུ་བཅུག་པ་ལ་ནི། དེ་ལྟར་མངོན་པར་ཞེན་པ་མི་འབྱུང་བའི་ཕྱིར་རོ། །
ཞེས་སོ། །
ལྐོག་ནས་བསྐོས་པ་ཉིད་ཀྱིས་བྱེད་དུ་བཅུག་པ་ལ་ནི། ན་སྨད་ལས་མི་བསྐྱེད་དེ། ཊཱི་ཀ་ལས་དེས་ན་རང་གི་མངོན་སུམ་དུ་བསྐོས་པ་མ་ཡིན་པར་ལྐོག་ནས་བསྐོས་པས། བྱེད་དུ་བཅུག་པ་ལ་ནི་ན་སྨད་དོ་ཞེས་སོ། །
བམ་པོ་ལྔ་བཅུ་པ་ལས་ཀྱང་། ལྐོག་ནས་བརྒྱུད་པས་བྱེད་དུ་བཅུག་པ་ལ་ནི་ན་སྨད་དོ། །
ཞེས་སོ། །
དེས་ན་གསོད་པ་དང་རང་གི་དོན་དུ་རྐུ་བ་ལས་གཞན་པའི་བཅོལ་ཡང་རྫོགས་པ་ཐམས་ཅད་ལ། བཅོལ་བ་མངོན་སུམ་དུ་བྱས་པ་དགོས་སམ་ཞེ་ན་གཉིས་སུ་དབྱེ་སྟེ། རིན་པོ་ཆེ་ལ་རེག་པ་གཉིས། ས་བོན་སྐྱེ་འཇིག་མེ་ལ་རེག་པ་དང་། ཆུ་ལ་རྩེ་བ། ས་རྐོ་བ་རྣམས་མངོན་སུམ་དུ་བྱས་པ་ཅི་དགོས་སོ། །
ལྐོག་ཏུ་བྱས་པ་ལ་མངོན་པར་ཞེན་པ་མི་བྱུང་བའི་ཕྱིར་རོ། །
དེ་དག་ལས་གཞན་པ་རྣམས་ལ། ལྐོག་ཏུ་བྱས་པས་ཀྱང་ལྟུང་བ་རྫོགས་པར་རིགས་སོ། །
རྣམ་པར་འབྱེད་པར་གཏོགས་པ་ཕལ་ཆེ་བ་སྤྱིར་བསྟན་པ་རྣམས་རྫོགས་སོ། །
རྣམ་པར་འབྱེད་པར་གཏོགས་པ་ཞེས་པ་ནི། དེའི་ཡན་ལག་སྟོན་པའི་ཞུ་བའོ། །
ཕལ་ཆེ་བ་སྤྱིར་བསྟན་ཞེས་པ་ནི་ཤས་ཆེར་སྤྱིར་བསྟན་པ་ཡིན་གྱིས། འགའ་ཞིག་སྤྱིར་མ་བསྟན་པ་ཡང་ཡོད་དོ། །
ཡང་ན་རྣམ་འབྱེད་དུ་གཏོགས་པ་ཤས་ཆེ་ཞིང་། གཞིར་གཏོགས་པ་ཤས་ཆུང་བའི་བསླབ་པ་རྣམས་སྤྱིར་བསྟན་པའོ། །
རྣམ་བཤད་ཉི་མའི་འོད་ཟེར་ལས་ཞུ་བ་སྤྱིར་བསྟན་པ་རྫོགས་སོ།།  ༈  །།ཐམས་ཅད་མཁྱེན་པ་ལ་ཕྱག་འཚལ་ལོ། །
དེ་ལྟར་སྤང་བར་བྱ་བ་ལྡོག་པའི་ཚུལ་ཁྲིམས་བསྟན་ནས། བླང་བར་བྱ་བ་འཇུག་པའི་ཚུལ་ཁྲིམས་བསྟན་པ་ནི། སྤྱོད་ཡུལ་དུ་ཞུགས་པས་ཞེས་བྱ་བ་ལ་སོགས་པ་གསུངས་སོ། །
འདི་ལ་གཉིས་ཏེ། སྤྱིའི་དོན་དང་། སོ་སོའི་དོན་ཏོ། །
དང་པོ་ལ་དྲུག་ལས། དང་པོ་གཞི་རྣམས་ཀྱི་དབྱེ་བ་ནི། གཞི་བཅུ་བདུན་ཏེ། རབ་ཏུ་བྱུང་བའི་གཞི་དང་གསོ་སྦྱོང་གི་གཞི་ནས། གནས་མལ་གྱི་གཞིའི་བར་དག་གོ །དེ་ཡང་ལུང་གཞི་ལས། རབ་བྱུང་གསོ་སྦྱོང་གཞི་དང་ནི། །
དགག་དབྱེ་དབྱར་དང་ཀོ་ལྤགས་གཞི། །
སྨན་དང་གོས་དང་སྲ་བརྐྱང་དང་། །
ཀོའུ་ཤམ་བྷི་དང་ལས་ཀྱི་གཞི། །
དམར་སེར་ཅན་དང་གང་ཟག་དང་། །
སྤོ་དང་གསོ་སྦྱོང་བཞག་པ་དང་། །

གནས་མལ་དང་ནི་རྩོད་པ་དང་། །
དགེ་འདུན་དབྱེན་རྣམས་བསྡུས་པ་ཡིན། །
ཞེས་གསུངས་སོ། །
དེ་ཡང་ཀོའུ་ཤམ་བྷི་བའི་གཞི་ནི་ལས་བྱེ་བའི་གཞིའོ། །
དམར་སེར་ཅན་གྱི་གཞི་ནི་ཕྱིར་བཅོས་པའི་གཞིའོ། །
གང་ཟག་གི་གཞི་ནི་དུས་དང་དུས་མིན་བསྡུས་པ་འབྱུང་བའི་གཞིའོ། །
སྤོ་བའི་གཞི་ནི་ས་གཞན་ན་གནས་པ་སྤྱོད་པའི་གཞིའོ། །
གསོ་སྦྱོང་བཞག་པའི་གཞི་ནི་ཡོངས་སུ་སྦྱོང་བའི་གཞི་ཡིན་ནོ་གཉིས་པ་བསྡུ་བ་ནི། གཞི་བཅུ་བདུན་པོ་དེ་རྣམས་བསྡུ་ན་གསུམ་དུ་འདུས་ཏེ། སྡོམ་པ་མ་ཐོབ་པ་ཐོབ་པར་བྱེད་པའི་གཞི་དང་། ཐོབ་པ་མི་ཉམས་པར་བསྲུང་བར་བྱེད་པའི་གཞི་དང་། ཉམས་ན་ཕྱིར་བཅོས་པའི་གཞི་དང་གསུམ་མོ། །
དང་པོ་ནི་རབ་ཏུ་བྱུང་བའི་གཞིའོ། །
གཉིས་པ་ནི་ལེའུ་བརྒྱད་དེ། བསླབ་པ་ཡོངས་སུ་སྦྱང་བའི་གཞི་་་་་་གསོ་སྦྱོང་དང་དབྱར་དང་དགག་དབྱེའི་གཞི་སྟེ་གསུམ་དང་། བདེ་བར་གནས་པའི་རྐྱེན་གྱི་གཞི་་་་་་སྲ་བརྐྱང་དང་གོས་དང་ཀོ་ལྤགས་དང་སྨན་དང་གནས་མལ་གྱི་གཞི་སྟེ་ལྔའོ། །
གསུམ་པ་ནི་ཕྱིར་བཅོས་ཀྱི་གཞི་བདུན་ཏེ། ཕྱིར་བཅོས་པའི་གཞི་དངོས་མན་ཆད་ནས། རྩོད་གཞི་ཡན་ཆད་་་་་་དེའི་ལུང་ལས། ཕྱིར་བཅོས་པའི་སྡོམ་ལ། དམར་སེར་ཅན་དང་གང་ཟག་དང་། །
སྤོ་དང་གསོ་སྦྱོང་བཞག་པ་དང་། །
གནས་མལ་དང་ནི་རྩོད་པ་དང་། །
དགེ་འདུན་འབྱེད་པ་ཕྱི་མ་ཡིན། །
ཞེས་གསུངས་ཏེ། དེ་ཡང་གནས་མལ་གྱི་གཞི་སྐབས་འདིར་ཞར་ལ་བསྟན་པའོ། །
དོ། །
ལས་ཀྱི་གཞི་ནི་གསུམ་ཆར་ལ་གཏོགས་པས་གསུམ་གར་བསྡུའོ། །
་་་་་དེ་ཡང་སྡོམ་པ་མ་ཐོབ་པ་ཐོབ་པར་བྱེད་པ་ལ་ལས་ཀྱི་ཆོ་ག་དགོས་ཏེ། དགེ་སློབ་མའི་བསླབ་པ་བྱིན་པ་དང་། བསྙེན་རྫོགས་ཀྱི་སྡོམ་པ་བྱིན་པ་ལ་ལས་ཀྱི་ཆོ་ག་དགོས། སྡོམ་པ་མི་ཉམས་པར་བསྲུང་བར་བྱེད་པ་ལ་ལས་ཀྱི་ཆོ་ག་དགོས་ཏེ། གསོ་སྦྱོང་དབྱར་གནས་དགག་དབྱེ་ལ་སོགས་པ་ལ་ལས་ཀྱི་ཆོ་ག་དགོས་པའི་ཕྱིར་དང་། སྡོམ་པ་ཉམས་ན་ཕྱིར་བཅོས་པ་ལ་ཡང་ལས་ཀྱི་ཆོ་ག་དགོས་ཏེ། སྤོ་མགུ་དབྱུང་བ་ལ་སོགས་པ་ལ་ལས་ཀྱི་ཆོ་ག་དགོས་པའི་ཕྱིར་རོ། །
གསུམ་པ་མཚན་ཉིད་ལ་ལེའུ་བཅུ་བདུན་པོ་འདི་དག་གི་གཞུང་མིང་ཚིག་ཡི་གེའི་ཚོགས་མཚན་གཞི། རྗོད་བྱེད་ཀྱི་འདུལ་བ་གཞིའི་ཐ་སྙད་བྱར་རུང་དུ་མཚོན་པ་ལ། མཚན་ཉིད་ནི། གཞུང་ལེའུ་གང་ཞིག་གིས་ཆོས་འདི་པའི་རབ་ཏུ་བྱུང་བ་འབའ་ཞིག་གིས་འཇུག་པའི་ཚུལ་ཁྲིམས་གཙོ་བོར་སྟོན་པའོ། །
་་་་་མཚན་ཉིད་དེས་གཞིའི་བར་ཆད་ཀྱི་སྐབས་ལ་མ་ཁྱབ་པའི་སྐྱོན་མེད་དེ། བར་ཆད་མེད་པ་བསྡུ་བར་བྱས་ཞེས་ཤུགས་ཀྱི་དོན་གཙོ་བོ་ཡིན་པའི་ཕྱིར་ཏེ། བསྡུ་བར་བྱ་བའི་སྐབས་རྫོགས་ཞེས་གསུངས་པས་སོ། །
རྩོད་པའི་གཞི་གསུམ་ལ་མ་ཁྱབ་པའི་སྐྱོན་མེད་དེ། དབྱེན་གྱི་གཞི་བྱེད་དང་རྩོད་པའི་གཞི་བྱེད་གཙོ་བོ་ཡིན་པའི་ཕྱིར་རོ། །
བཞི་པ་་་་་་གཞི་རྣམས་ཀྱི་གྲངས་ངེས་པ་ནི། སྒྲུབ་བྱེད་ལུང་ལ་བརྟེན་ཅིང་དགོས་པ་ལ་ལྟོས་པའི་གྲངས་ངེས་པ་སྟེ། གཞིའི་གྲངས་བཅུ་བདུན་དུ་བསྟེན་ན་གདུལ་བྱའི་དོན་དུ་འགྱུར་བར་དགོངས་ནས་ལུང་གཞི་ཉིད་ལས་གཞི་བཅུ་བདུན་དུ་གསུངས་པས། མདོ་རྩ་བར་གཞི་བཅུ་བདུན་དུ་བསྟན་པའོ། །
འོ་ན་གཏམ་གྱི་གཞི་དང་མ་མོ་ལས་རྣམ་པར་འབྱེད་པ་དང་འདུལ་བའི་དངོས་པོ་བཅོ་བརྒྱད་དང་ཞེས་གཞི་བཅོ་བརྒྱད་དུ་གསུངས་པ་ཇི་ལྟར་ཡིན་ཞེ་ན། གཞིའི་ལེའུ་དང་པོ་ལ་རབ་ཏུ་བྱུང་བའི་གཞི་དང་བསྙེན་པར་རྫོགས་པའི་གཞི་གཉིས་སུ་ཕྱེ་ནས། གཞི་བཅོ་བརྒྱད་དུ་གསུངས་པ་སྟེ། དེ་ལྟར་འགྲེལ་ཆུང་ལས་བཤད་་་་་་གཞི་བཅོ་བརྒྱད་ཡོད་པ་ལས་འགོར་རབ་ཏུ་འབྱུང་བ་དང་བསྙེན་པར་རྫོགས་པའི་ཆོ་ག་ལ་གཞི་རེ་རེ་བརྩིའོ། །

དེ་ཡང་གནས་སྐབས་ནི་རབ་ཏུ་བྱུང་བ་དང་བསྙེན་པར་རྫོགས་པ་གཉིས་ཀའི་སྤྱིར་གཏོགས་ཞེས་བཤད་དོ། །
དོ། །
ལུང་ཞུ་བ་ལས་ཀྱང་། བསྙེན་པར་རྫོགས་པའི་གཞི་ཞེས་གསུངས་སོ། །
ལྔ་པ་གོ་རིམ་ངེས་པ་ལ་གཞི་རྣམས་ཀྱི་དང་པོ་རབ་ཏུ་བྱུང་བའི་གཞི་བསྟན་པ་ནི། འདིར་རབ་ཏུ་བྱུང་བའི་བསླབ་པ་རྣམས་སྟོན་པ་ལ། ཐོག་མར་རྟེན་གྱི་གང་ཟག་གཞི་གྲུབ་དགོས་པའི་ཕྱིར་རོ། །
འདིར་གསོ་སྦྱོང་གི་གཞི་འདི་བསླབ་པ་ཡོངས་སུ་སྦྱང་བའི་གཞི་གསུམ་གྱི་དང་པོར་བསྟན་པ་ནི། ལུང་ལས་ཀྱང་གཞི་འདི་གསུམ་གྱི་དང་པོར་བསྟན་པའི་ཕྱིར་རོ། །
དབྱར་དང་དགག་དབྱེ་དང་སྲ་བརྐྱང་གི་གཞི་གསུམ་ནི། ལུང་ལས་དགག་དབྱེ་དབྱར་དང་ཀོ་ལྤགས་གཞི། སྨན་དང་གོས་དང་སྲ་བརྐྱང་དང་ཞེས་གོ་རིམ་དེ་ལྟར་གསུངས་ཀྱང་། གཞི་་་་་་འདིར་གོ་རིམ་སྔ་ཕྱི་བསྒྱུར་ཏེ་བསྟན་པ་ནི། དབྱར་གནས་པའི་རྗེས་སུ་དགག་དབྱེ་བྱེད་ཅིང་དགག་དབྱེ་བྱས་པའི་རྗེས་སུ་སྲ་བརྐྱང་འདིང་བ་ཡིན་པས་ཉམས་ལེན་ལ་འཇུག་པའི་གོ་རིམ་བཞིན་བཀོད་ན་རྟོགས་སླ་བའི་ཕྱིར་རོ། །
གོས་ཀྱི་གཞི་ནི་ལུང་ལས་ཀོ་ལྤགས་དང་སྨན་གྱི་གཞིའི་འོག་ཏུ་གསུངས་ཀྱང་། འདིར་དེ་གཉིས་ཀྱི་གོང་འདིར་བསྟན་པ་ནི། གོས་ལ་བརྟེན་པའི་གཞི་གསུམ་རིགས་མཐུན་ལྷན་ཅིག་ཏུ་བསྟན་ན་རྟོགས་སླ་བའི་ཕྱིར་རོ། །
ཀོ་ལྤགས་དང་སྨན་གྱི་གཞི་གཉིས་གཞུང་འདིར་གོ་རིམ་འདི་ལྟར་བསྟན་པ་ནི། ལུང་ལས་གོ་རིམ་ཇི་ལྟར་གསུངས་པ་བཞིན་བསྟན་པའོ། །
ལས་ཀྱི་གཞི་ལ་སོགས་པ་་་་་་ཕྱིར་བཅོས་པའི་གཞི་དང་། དུས་དང་དུས་མིན་བསྡུས་པ་དང་། ས་གཞན་ན་གནས་པའི་སྤྱོད་པ་དང་། ཡོངས་སུ་སྦྱོང་བའི་གཞི་སྟེ་གཞི་ལྔ་གཞུང་འདིར་གོ་རིམ་འདི་ལྟར་བསྟན་པ་ནི། ལུང་ལས་གོ་རིམ་ཇི་ལྟར་གསུངས་པ་བཞིན་བསྟན་པའོ། །
ལས་བྱེ་བའི་གཞི་ནི་ལུང་ནས་ལས་གཞིའི་གོང་དུ་གསུངས་ལ། འཁོར་ལོ་བྱེ་བའི་གཞི་ནི་ལུང་ལས་རྩོད་གཞིའི་འོག་ཏུ་གསུངས་ཀྱང་། གཞི་འདི་གཉིས་སྐབས་འདིར་ལྷན་ཅིག་ཏུ་བསྟན་པ་ནི། སྤྱོད་པའི་དབྱེན་དང་ལྟ་བའི་དབྱེན་གཉིས་པོ་རིགས་མཐུན་ལྷན་ཅིག་ཏུ་བསྟན་ན་རྟོགས་སླ་བའི་ཕྱིར་རོ། །
རྩོད་པའི་གཞི་ནི་ལུང་ལས་གནས་མལ་གཞིའི་འོག་ཏུ་གསུངས་ཀྱང་། གཞུང་འདིར་དེ་གཉིས་སྔ་ཕྱི་བསྒྱུར་ཏེ་བསྟན་པ་ནི་རྩོད་པའི་གཞི་གསུམ་པོ་རིགས་མཐུན་ལྷན་ཅིག་ཏུ་བསྟན་ན་རྟོགས་སླ་བའི་ཕྱིར་རོ། །
དྲུག་པ་གཞིའི་སྒྲ་བཤད་པ་ནི་རབ་ཏུ་དབྱུང་བ་དང་གསོ་སྦྱོང་ལ་སོགས་པ་རྣམས་ཀྱི་དོན་རྟོགས་པར་བྱེད་པའི་གཞིའམ་རྟེན་དུ་གྱུར་པས་ན་གཞི་ཞེས་བྱ་སྟེ། གཞི་འགྲེལ་ལས། གཞི་ཞེས་བྱ་བ་ནི་རྟེན་ཏེ། རབ་ཏུ་འབྱུང་བ་ལ་སོགས་པའི་དོན་ཐམས་ཅད་གཏན་ལ་འབེབས་ཤིང་རྟེན་དུ་གྱུར་པ་ཉེ་བར་སྟོན་པའི་གཞུང་ནི་གཞིའི་སྒྲར་གསུངས་སོ། །
གཉིས་པ་སོ་སོའི་དོན་ནི། གསོ་སྦྱོང་གི་གཞི་འདི་ལ་གཉིས་ལས་སྤྱིའི་དོན་ཏོ། །
དེ་ལ་བདུན་ལས། དང་པོ་གསོ་སྦྱོང་གི་དབྱེ་བ་ལ་དབྱེ་བའི་གཞི་ནི་ཆོས་འདི་པའི་དགེ་སྦྱོང་གི་གསོ་སྦྱོང་མཚན་ཉིད་དང་ལྡན་པ་ཙམ་མོ། །
དབྱེ་བའི་སྒོ་དུས་སམ་དགོས་པ་ཐ་དད་ཀྱི་སྒོ་ནས་ཕྱེ་བས་གསོ་སྦྱོང་དྲུག་སྟེ། ཞི་གནས་ཀྱི་གསོ་སྦྱོང་དང་། མཐུན་པའི་གསོ་སྦྱོང་དང་། བཀྲ་ཤིས་ཀྱི་གསོ་སྦྱོང་དང་། གནོད་པ་བྱུང་བ་བཟློག་པའི་གསོ་སྦྱོང་དང་། གསོ་སྦྱོང་བཅོ་ལྔ་པ་དང་། བཅུ་བཞི་པའོ། །
གཉིས་པ་གསོ་སྦྱོང་གི་བསྡུ་བ་ནི། ཞི་གནས་དང་མཐུན་པའི་གསོ་སྦྱོང་གཉིས་སུ་འདུས་ཏེ། དང་པོ་དང་ཐ་མ་ལྔའོ། །

་་་་་ཀརྨ་ཤ་ཏཾ་ལས་མཐུན་པའི་གསོ་སྦྱོང་ནི་རྣམ་པ་ལྔ་སྟེ། ཞེས་ཞི་གནས་ལས་གཞན་ལྔ་པོ་དེ་དག་གསུངས་སོ། །
གསུམ་པ་གསོ་སྦྱོང་གི་མཚན་ཉིད་ནི། སྤྱིར་གསོ་སྦྱོང་ལ་ཞི་གནས་ཀྱི་ཏིང་ངེ་འཛིན་སྒོམ་པ་དང་། དགེ་སློང་ཕ་མའི་གསོ་སྦྱོང་་་་་་ལས་ཀྱི་ཆོ་ག་དང་། དགེ་ཚུལ་ཕ་མའི་གསོ་སྦྱོང་་་་་་སྔགས་རྣམ་པར་བཞག་པ་དང་། སྔོན་གྱི་ཆོ་གའི་དུས་ཀྱི་གསོ་སྦྱོང་་་་་་ཚིགས་བཅད་གདོན་པ་དག་ཀྱང་ཡོད་པས། ཏིང་ངེ་འཛིན་དང་། ལས་དང་། སྔགས་དང་། ཚིགས་བཅད་གདོན་པ་སྟེ།་་་་་རང་བཞིན་ཐ་དད་ལ་དེ་དག་གི་སྤྱིའི་མཚན་ཉིད་ཇི་ལྟར་དགོད་པར་བྱ་ཞེ་ན། ཆོས་འདི་པའི་རབ་བྱུང་གི་གསོ་སྦྱོང་གི་མཚན་ཉིད་ནི། ཆོས་་་་་་ལུང་ལས་མུ་སྟེགས་པ་ལ་ཡང་ཡོད་པར་གསུངས་པ་དང་མདོ་རྩ་བ་ལས་ཀྱང་ཁྱིམ་པ་ལ་ཡང་གསོ་སྦྱོང་དང་སྐྱབས་སུ་འགྲོ་བ་དང་ཞེས་གསུངས་པ་དེ་བསལ་བའི་ཕྱིར། འདི་པའི་དགེ་སྦྱོང་གི་་་་་་ལྟུང་བ་གླེང་དྲན་དང་བརྗོད་བཅས་ཕུར་བཅས་དང་ལྟུང་བ་བྱིན་གྱིས་བརླབ་པ་ལ་ཁྱབ་ཆེ་བསལ་བའི་ཕྱིར། བསླབ་པ་ཡོངས་སྦྱོང་ཡིན་པ་གང་ཞིག ཉེས་པ་ཕྱིར་བཅོས་པ་དངོས་གཞིར་གྱུར་པ་མ་ཡིན་ལ་དབྱར་ཚུལ་དང་དགག་་་་་་ཉེས་པ་ཕྱིར་བཅོས་པ་ནི་མཐུན་པའི་གསོ་སྦྱོང་གི་སྦྱོར་བ་ཡིན་ཡང་དངོས་གཞིར་གྱུར་པ་ནི་མ་ཡིན་ནོ། །
དབྱེ་ཡིན་པ་རྣམ་བཅད་ཀྱི་ངོ་བོར་གྱུར་པའོ། །
བཞི་པ་གསོ་སྦྱོང་གི་གྲངས་ངེས་པ་ནི། དགོས་པ་ལ་ལྟོས་པའི་གྲངས་ངེས་པ་སྟེ། སྤང་བྱ་ལ་ལྟོས་ནས་གསོ་སྦྱོང་གཉིས་སུ་རྣམ་པར་བཞག་སྟེ། སྤང་བྱ་སྔར་བསགས་དག་པར་བྱེད་པ་དང་། ཕྱིས་འབྱུང་རྒྱུན་སྡོམ་པ་ལ་ལྟོས་ནས་གསོ་སྦྱོང་གཉིས་སུ་གསུངས་ཏེ། ཀརྨ་ཤ་ཏཾ་ལས་སྔ་མ་རྣམས་ནི་སྒོམ་པའི་རྣམ་པས་སྦྱངས་པ་ཡིན་པས། དེ་ནི་ཞི་གནས་ཀྱི་གསོ་སྦྱོང་གིས་སྦྱོང་བར་བྱེད་དོ། །
ལས་ཕྱི་མ་རྣམས་ནི་མི་བྱ་བའི་ཆུ་ལོན་གྱིས་བསྡམ་པ་ཡིན་པས་དེ་ནི་མཐུན་པའི་གསོ་སྦྱོང་གིས་སྡོམ་པར་བྱེད་དོ་ཞེས་གསུངས་སོ། །
བླང་བྱ་ལ་ལྟོས་ནས་ཀྱང་གསོ་སྦྱོང་གཉིས་སུ་རྣམ་པར་བཞག་སྟེ། ཚུལ་ཁྲིམས་ཡོངས་སུ་སྦྱོང་བ་ལ་མཐུན་པའི་གསོ་སྦྱོང་དང་། སེམས་དང་ཤེས་རབ་ཡོངས་སུ་སྦྱོང་བ་ལ་ཞི་གནས་ཀྱི་གསོ་སྦྱོང་ངོ་། །
དེ་ཡང་ཀརྨ་ཤ་ཏཾ་ལས། མཐུན་པའི་གསོ་སྦྱོང་ནི་ལྷག་པའི་ཚུལ་ཁྲིམས་ཀྱི་དབང་དུ་བྱས་ཏེ། ཞི་གནས་ཀྱི་གསོ་སྦྱོང་ནི་ལྷག་པའི་སེམས་དང་ཤེས་རབ་ཀྱི་དབང་དུ་བྱས། ཞེས་གསུངས་སོ། །
ལྔ་པ་གསོ་སྦྱོང་གི་གོ་རིམ་ངེས་པ་ནི་གཉིས་ལས། ཞི་གནས་ཀྱི་གསོ་སྦྱོང་དང་པོར་བསྟན་པའི་འཐད་པ་ནི། བརྗོད་བྱ་དོན་གྱི་ཆ་ནས་གཙོ་བོ་ཡིན་པའི་ཕྱིར་དང་། རྗོད་བྱེད་ཀྱི་ཆ་ནས་ཡི་གེ་ཉུང་བའི་ཕྱིར་ཏེ། ཊཱི་ཀ་ལས་གཙོ་བོ་ཡིན་པའི་ཕྱིར་དང་། བརྗོད་པར་བྱ་བ་ཉུང་བའམ་དེ་་་་་་བས་མཚོན་ཏེ་ཡི་གེ་ཉུང་བའི་ཕྱིར། དང་པོར་ཞི་གནས་ཀྱི་གསོ་སྦྱོང་བཤད་པར་བྱའོ། །
ཞེས་སོ། །
མཐུན་པའི་གསོ་སྦྱོང་་་་་་འདི་ཞི་གནས་ཀྱི་གསོ་སྦྱོང་གི་ཕྱི་ནས་བསྟན་པའི་འཐད་པ་ནི་གཙོ་བོ་མ་ཡིན་པའི་ཕྱིར་དང་ཞི་གནས་ཀྱི་གསོ་སྦྱོང་གི་གཞུང་ལ་ལྟོས་ཏེ། ཡི་གེ་མང་བའི་ཕྱིར་རོ། །
དྲུག་པ་གསོ་སྦྱོང་གི་སྒྲ་བཤད་པ་ནི། ཀརྨ་ཤ་ཏཾ་ལས་གསོ་སྦྱོང་ཞེས་བྱ་བ་ནི་བསླབ་པ་གསུམ་པོ་དག་གསོ་ཞིང་སྦྱོང་བར་བྱེད་པ་སྟེ་ཞེས་གསུངས་ཏེ། གསོ་སྦྱོང་སྤྱིའི་སྒྲ་བཤད་པའོ། །
བྱེ་བྲག་ཏུ་མཐུན་པའི་གསོ་སྦྱོང་གི་སྒྲ་བཤད་པ་ནི། ཊཱི་ཀ་ལས། གསོ་སྦྱོང་ཞེས་བྱ་བ་ནི་ཚུལ་ཁྲིམས་གསོ་ཞིང་སྦྱོང་བ་སྟེ་ཞེས་སོ། །

བདུན་པ་གསོ་སྦྱོང་བྱ་བའི་ཚུལ་ལ་གཉིས། དང་པོ་ཞི་གནས་ཀྱི་གསོ་སྦྱོང་བྱ་བའི་ཚུལ་འཆད་དོ། །
འདི་ལ་གཉིས་ཏེ། དགོས་པའི་དོན་དང་། བསྡུས་པའི་དོན་ཏོ། །
དང་པོ་ནི་དངོས་སུ་བྱིང་རྒོད་སྤོང་ཞིང་བརྒྱུད་ནས་ཉོན་མོངས་པ་མཐའ་དག་སྤོང་བ་སྟེ། སྤོང་བའི་ཁང་པ་ཞེས་པས་སོ། །
གཉིས་པ་ལ་བཞི་ལས། དང་པོ་གང་དུ་བསྒོམ་པའི་གནས་ནི། གནས་མ་ཡིན་པ་སྤང་ཞིང་གནས་སུ་ཡང་དག་པར་སྒོམ་པ་སྟེ། སྤྱོད་ཡུལ་དུ་ཞུགས་པས་ཞེས་པ་དང་། སྤོང་ཁང་བརྩིག་ཅེས་པས་སོ། །
གཉིས་པ་རྟེན་གང་གིས་བསྒོམ་པ་ནི། དྲུག་ལས་ཚུལ་ཁྲིམས་དག་པ་དང་། མང་དུ་ཐོས་པ་སྟེ། མཛོད་ལས། ཚུལ་གནས་ཐོས་དང་བསམ་ལྡན་པས། །
སྒོམ་པ་ལ་ནི་རབ་ཏུ་སྦྱོར་ཞེས་པ་དང་། །
སོ་སོ་ཐར་པ་ལས། མང་དུ་ཐོས་པ་ནགས་ཀྱི་ནང་དག་ཏུ། །
ལང་ཚོ་ཡོལ་བ་རྣམས་ཀྱི་གནས་པ་བདེ་ཞེས་དང་། །
འདོད་པ་ཆུང་བ་ཆོག་ཤེས་པ་སྟེ། །
ཉན་ཐོས་ཀྱིས་ལས། འདོད་ཆུང་ཆོག་ཤེས་ཞེས་ཚོགས་ལམ་གྱི་སྐབས་སུ་གསུངས་པ་དང་། གཞན་དུ་ན་མཉམ་པར་འཇོག་མི་ནུས་པའི་ཕྱིར་རོ། །
གདམས་ངག་དང་ལྡན་པ་སྟེ། གདམས་ངག་མེད་པར་བསྒོམ་པར་མི་བྱ་བ་དང་། ཞེས་པ་དང་། གཞན་དུ་ན་དགོས་པ་མེད་ཅིང་དགག་བྱ་དང་ལྡན་པའི་ཕྱིར་རོ། །
ལུས་སེམས་དབེན་པ་སྟེ། མངོན་པར་འདུ་བར་ཡང་མི་བྱ་ཞེས་པ་དང་། གཞན་དུ་མཉམ་པར་འཇོག་མི་ནུས་པའི་ཕྱིར་་་་་་མདོ་སྡེ་རྒྱན་ལས་གལ་ཏེ་མ་ཐོས་པར་ཡང་བསྒོམ་འཇུག་ན་ནི་བསྟན་པ་དོན་མེད་འགྱུར་ཞེས་གསུངས་པས་སོ། །
རོ། །
གསུམ་པ་དངོས་པོ་གང་སྒོམ་པ་ནི། མོས་པ་ཡིད་ལ་་་་་་དོན་ལ་དེ་ལྟར་མ་ཡིན་ཡང་བློས་བཅོས་ནས་མོས་པ་ཡིད་ལ་བྱེད་པ་སྟེ་ས་རྡོ་རི་བྲག་ཀེང་རུས་སུ་སྒོམ་པ་ལྟ་བུ་ལ་བྱེད་པ་དང་། དེ་ཁོ་ན་ཉིད་ཡིད་ལ་བྱེད་་་་་་གང་ཟག་གི་བདག་མེད་ལྟ་བུ་ཅི་རིགས་པའོ། །
ལུང་མ་མོ་ལས་སྐྱིལ་མོ་ཀྲུང་འཆོས་ཏེ། ལུས་དྲང་པོར་སྲོང་ལ་དྲན་པ་མངོན་དུ་བཞག་སྟེ། ལུས་འདི་ལ་རེག་པར་བྱ་བ་བརྒྱད་སྤང་བར་བྱའོ། །
འདི་ལྟ་སྟེ། སྡུག་བསྔལ་གྱི་ངོ་བོ་ཡིན་པས་་་་་་ནད་དེ། སྐྲན་་་་་་སྡུག་བསྔལ་དྲག་པོའི་ནད་ཡིན་པས་ནོ། །
མཚོན་་་་་་སྡུག་བསྔལ་དངོས་སུ་བསྐྱེད་པས་ནོ། །
དུག་་་་་་སྡུག་བསྔལ་བརྒྱུད་ནས་བསྐྱེད་པས་གོ །མི་་་་་་སྐད་ཅིག་རེ་རེ་ཞིང་འཇིག་པས་རྟག་པའོ། །
སྡུག་་་་་་ཟག་པ་དང་བཅས་པ་ཐམས་ཅད་བསྔལ་བའོ། །
བདག་གི་བ་མ་གྲུབ་པས་་་་་་སྟོང་པ་ཉིད་དོ། །
བདག་མ་གྲུབ་པས་་་་་་བདག་མེད་པའོ། །
སྟོང་པ་དང་བདག་མེད་པ་ནི་བདག་གིར་ལྟ་བ་དང་བདག་ཏུ་ལྟ་བའི་གཉེན་པ་དོན་ཇི་ལྟ་བ་བཞིན་བསམ་སྟེ་འདུག་ལ་་་་་་འོན་ཏེ་མི་ནུས་ན་ལངས་ཏེ་ཀླག་པ་རྒྱུན་ཆགས་གསུམ་ཀླག་གོ་ཞེས་གསུངས་སོ། །
བཞི་པ་ཚུལ་ཇི་ལྟར་བསྒོམ་པ་ནི་བྱིང་བ་སྤང་བའི་ཕྱིར་གཉིད་བྲོན་གདོས་བུ་གདགས་པ་ལ་སོགས་པ་དང་། རྒོད་པ་སྤང་བའི་ཕྱིར་སྤོང་བ་པའི་ཞལ་ཏ་བ་བསྐོ་བ་སྟེ། གཞུང་ཉིད་དུ་འཆད་པར་འགྱུར་རོ། །
གཉིས་པ་མཐུན་པའི་གསོ་སྦྱོང་བྱ་བའི་ཚུལ་ནི་འོག་ཏུ་འཆད་དོ། །
གཉིས་པ་ཡན་ལག་གི་དོན་ནི། སྤྱོད་ཡུལ་དུ་ཞུགས་པས་ཞེས་པ་ནས་ཏེ། ལུང་གཞི་ལས་འདུག་པ་དང་བྱ་བ་དང་གསོ་སྦྱོང་བྱ་བར་རྗེས་སུ་གནང་ངོ་། །
འདུག་པ་ནི་རྣལ་འབྱོར་བསྒོམ་པའོ། །
བྱ་བ་ནི་གསོལ་བ་དང་གསོལ་གཉིས་དང་གསོལ་བཞིའི་ལས་སོ། །
གསོ་སྦྱོང་ནི་སོ་སོར་ཐར་པའི་མདོ་འདོན་པའོ་ཞེས་གསུངས་པ་དང་། དགེ་སློང་དག་སྤྱོད་ཡུལ་དུ་ཞུགས་པ་ན་རྣལ་འབྱོར་བསྒོམ་པ་ན། གླང་པོ་ཆེ་འཁྲུགས་པ་དང་ཕྲད་ཅིང་གནོད་པར་གྱུར་པ་ལ་བརྟེན་ནས། སྤྱོད་ཡུལ་དུ་ཞུགས་པས་རྣལ་འབྱོར་བསྒོམ་པ་བཀག་གོ །ཁྲིའུ་ཆོས་བཞི་པོ་སྟན་ནང་ཚངས་ཅན་དེའི་ཁོ་ར་ཁོར་ཡུག་ཏུ་མཐོ་གང་ལྷག་པ་ཉིད་བཟང་ངོ་ཞེས་འདིར་སྟན་གྱི་ཚད་ཁྲུ་དོ་གྲུ་བཞིར་གསུངས་ལ། སྲིན་བལ་གྱི་སྟན་བྱེད་པའི་སྐབས་ཀྱི་ཊཱི་ཀ་དང་ལུང་ཞུ་བ་ལས་སྟན་གྱི་ཚད་ཆེན་པོ་ནི་ཆུར་ཁྲུ་ཕྱེད་དང་ལྔའོ་ཆུང་དུ་ནི་ཁྲུ་ཕྱེད་དང་གསུམ་མོ། །

འབྲིང་ནི་དེ་གཉིས་ཀྱི་བར་རོ། །
ཞེང་ཚད་ནི་གདིང་བའི་ཚད་དང་མཉམ་མོ། །
ཞེས་གསུངས་པ་དང་འགལ་ལོ་ཞེ་ན། དེ་ནི་ཉལ་བའི་སྟན་གྱི་ཚད་དང་འདི་ནི་ཏིང་ངེ་འཛིན་བསྒོམ་པའི་སྟན་གྱི་ཚད་དོ། །
ནག་པོ་ནི་ཁ་དོག་མི་རུང་བ་ཡིན་ཡང་། རྔ་མ་ནག་པོ་ལས་སྟན་གྱི་ནང་ཚངས་བྱར་རུང་བར་ཅིས་ཤེས་ཞེ་ན། ཨརྐའི་དང་ཞེས་གསུངས་པས་ཤེས་ཏེ། ཊཱི་ཀ་ལས་ཨརྐའི་ཤིང་བལ་དང་རྔ་བལ་ལ་སོགས་པ་རུང་བ་མ་ཡིན་ཞེས་སོ། །
ཨརྐའི་ཤིང་བལ་ནི་རྒྱུ་མི་རུང་བ་ཡིན་ཡང་། སྟན་གྱི་ནང་ཚངས་བྱར་རུང་བར་གསུངས་པའི་གནད་ཀྱིས་ཤེས་སོ། །
གདོས་བུ་ནི་རང་གི་རྣམ་བཤད་ལས་ཤིང་ལ་སོགས་པ་ལས་བྱས་པའི་གདོས་བུ་ཆུ་ཚོད་ཀྱི་སྣོད་འདྲ་བ་ཆུང་ངུ་བྱས་ཏེ། དེའི་ལུང་མིག་ནས་སྐུད་པས་བཏགས་ཏེ། བསམ་གཏན་པ་རྣམས་གཉིད་བྲོ་ན་གདོས་བུ་དེ་རང་གི་རྣ་བ་ལ་བཏགས་ཏེ་དཔྱང་བར་བྱའོ་ཞེས་བཤད་དེ། ཊཱི་ཀ་ལས་ཀྱང་ངོ་། །
ཕྲན་ཚེགས་འགྲེལ་ལས་གདོས་བུ་ནི་བྱང་བུའི་རྣམ་པ་ཅན་དུ་ཤིང་གཞོགས་པ་མཐོ་གང་གི་ཚད་དུ་བྱས་པ་དེ། སྐུད་པས་རྣ་བ་ལ་དཔྱངས་པའམ་མགོ་བོའི་སྟེང་དུ་བཞག་ན་རབ་ཏུ་གཉིད་ཡུར་ཏེ་གཡོ་བའི་ཚེ། དེ་ཡན་ལག་གི་ཕྱོགས་ལ་ཕོག་པས་གཉིད་སངས་པའི་ཐབས་ཡིན་ནོ། །
ཞེས་བཤད་དོ། །
གདོས་བུ་འདི་ལ་བཤད་པའི་རྣམ་གྲངས་གཞན་ཡང་དེ་ཉིད་ལས་ཤིང་ལས་བྱས་པའི་རིལ་བ་ཆུང་དུ་ཆུས་བཀང་བ་སྐེ་ལ་སྐུད་པས་བཏགས་པ་རྣ་བ་ལ་དཔྱངས་པ་གཉིད་ལོག་པས་གཡོས་པ་ན་ཆུ་ཡོངས་སུ་བོ་བ་གདོང་བ་ལ་བབས་པས་གཉིད་སངས་པར་འགྱུར་རོ་ཞེས་ཀྱང་བཤད་དོ། །
སྦུ་་་་་་གཙུག་ལག་ལས་སྦུ་གུ་ལ་འཇུས་ཏེ་ཞེས་མ་གསུངས་མོད་ཀྱི་འོན་ཀྱང་རུང་བར་གནང་བ་དེས་ན་ལོགས་ཤིག་ཏུ་སྨོས་ཏེ་ཞེས་ཊཱི་ཀ་ལས་བཤད་དོ། །
ལུང་གཞི་ལས་མ་གསུངས་པ་ལ་དགོངས་པའོ། །
གུའམ་དེ་ལ་བཏགས་པའི་ཐ་གུ་ལ་ཞེས་པ་ནི། ལུང་གཞི་ལས། སྦུ་གུ་བསྐོན་ལ་སྐུད་པས་བཏགས་པ་ལ་འཇུས་ཏེ་བཅག་པར་བྱའོ་ཞེས་གསུངས་ལ། ལུང་མ་མོ་ལས་ནི་སྲད་བུ་བྲེས་པ་ལ་སྦུ་གུ་བཅུག་ནས་དེ་ལ་འཇུས་ཤིང་བཅག་པར་བྱའོ་ཞེས་གསུངས་སོ། །
མཆིལ་ལམ་ཅན་གྱིས་བཅག་པར་མི་བྱ་བ་ནི་གཞི་འགྲེལ་ལས་སྒྲ་འབྱུང་བས་སྤོང་པ་བ་གཞན་ལ་གནོད་པ་དང་མ་གུས་པའི་ཚུལ་ཡིན་པས་དགག་པ་མཛད་ཅེས་བཤད་དོ། །
སྤོང་བ་པའི་ཞལ་ཏ་བ་བསྐོའོ་ཞེས་པ་འདིའི་སྤྱི་དོན་ལ་གཉིས་ལས། དང་པོ་དགོས་པའི་དོན་ནི། སྤོང་བ་པ་བདེ་བར་གནས་ཤིང་ཡིད་དལ་བ་ལ་བརྟེན་ནས་ཏིང་ངེ་འཛིན་སྐྱེ་བའོ། །
གཉིས་པ་བསྡུས་པའི་དོན་ལ་བཞི་ལས། དང་པོ་ཡུལ་གང་བསྐོ་བ་ནི། ཆོས་བཅུ་བཞི་དང་ལྡན་པ་སྟེ། དེ་ཡང་སྔར་བཤད་པའི་དགེ་སློང་ཆོས་དྲུག་ལྡན་གྱི་སྟེང་དུ། མཚམས་ཀྱི་ནང་ན་གནས་པ་སྟེ། མཚམས་གཞན་ན་གནས་པ་ནི། ཞེས་གསུངས་པས་སོ། །
འགྲོ་བ་བཞི་དང་བྲལ་བ་སྟེ། འདུན་པ་དང་ཞེ་སྡང་དང་གཏི་མུག་དང་འཇིགས་པས་འགྲོ་བ་དང་བྲལ་བ་ཞེས་སོ། །
སྤྲོ་བ་དྲིས་ནས་སྤྲོ་བ་སྟེ། སྤྲོ་བར་བྱས་ཏེ་བསྐོའོ་ཞེས་གསུངས་ལ། བསྐོ་བའི་ལས་ལ་སྤྲོ་བ་མི་འདྲི་ན་ཆོས་མ་ཡིན་པའི་ལས་སུ་འགྱུར་བའི་ཕྱིར་རོ། །
སྔར་བསྐོས་པ་དང་མ་འབྲེལ་བ་སྟེ། སྔར་བསྐོས་པ་ནི་མ་བསྐོས་པ་ཉིད་མ་ཡིན་ནོ། །
ཞེས་གསུངས་པའི་གནད་ཀྱིས་སྦྱར་རོ། །
གཞན་དུ་ན་ཆོ་ག་དོན་མེད་ཐུག་མེད་དུ་འགྱུར་བའི་ཕྱིར་རོ། །
ཚོགས་སུ་མ་ལོངས་པ་སྟེ། ཚོགས་ཀྱི་ལས་མི་བྱའོ་ཞེས་གསུངས་པ་དང་། གཞན་དུ་ཚོགས་ཙམ་དུ་ནུས་པ་མཐུ་མཉམ་པས་གུས་པ་མི་འདྲེན་པའི་ཕྱིར་རོ། །
བསྙེན་རྫོགས་ཀྱི་དམིགས་བསལ་ནི་དགེ་ཚུལ་རྣམ་དག་ཆོ་ག་རྗེས་སུ་བསྒྲག་པའི་ཚུལ་གྱིས་བསྐོས་ཀྱང་རུང་ངོ་། །

གཉིས་པ་རྟེན་གང་གིས་བསྐོ་བ་ནི། དགེ་འདུན་མཚན་ཉིད་བཞི་ལྡན་གྱིས་སོ། །
གསུམ་པ་ཆོ་ག་གང་གིས་བསྐོ་བ་ནི། སྦྱོར་དངོས་མཇུག་གསུམ་གྱིས་ཏེ། སྦྱོར་བ་སྤྲོ་བ་འདྲི་བ་དང་། དངོས་གཞི་གསོལ་གཉིས་ཀྱི་ལས་དང་། མཇུག་ལས་ཀྱི་མཇུག་སྡུད་བརྗོད་པའོ། །
བཞི་པ་བསྐོ་བའི་བསླབ་བྱ་ནི་གཞུང་འདི་ཉིད་ལས་ཤེས་པར་འགྱུར་རོ། །
ཡན་ལག་གི་དོན་ནི་སྤོང་བ་པའི་ཕྱིར་ཞེས་བཤད་དོ། །
དགེ་འདུན་བསྡུ་བའི་ཕྱིར་གཎྜི་བརྡུང་ངོ་ཞེས་པའི་སྐབས་སུ་གཎྜིའི་རྒྱུ་ནི་ཙནྡན་དང་རྒྱ་ཤུག་དང་སྟག་པ་དང་སྟར་ཁ་དང་འོམ་བུ་དང་སེང་ལྡེང་དང་འོང་མ་དང་ཙནྡན་དམར་པོ་དང་བརྒྱད་དང་། དེའི་སྟེང་དུ་རྒྱ་གར་ན་ཡོད་པའི་ཤིང་བདུན་དང་བཅོ་ལྔ་སྟེ་གང་འཛོམ་ལ་བྱེད་དོ། །
དེའི་ཚད་ནི་སྲིད་དུ་སོར་བརྒྱད་ཅུ་རྩ་བཞི། ཞེང་དུ་སོར་དྲུག ངོས་ལ་སོར་གཉིས། ཟུར་གཉིས་བཅུམ་ཞེང་བཞོགས་པ་ལ་སོར་བརྒྱད་བརྒྱད། རྩེ་མོ་གཉིས་སྦལ་བའི་མགོ་བཞིན་དུ་བྱའོ། །
དེ་བརྡུང་བའི་ཤིང་ཡང་གོང་དུ་བསྟན་པའི་ཤིང་འབྲས་བུ་ཅན་དེ་ཉིད་ལས་བྱས་པ། སྲིད་ཚད་དུ་སོར་བཅུ་གཉིས་པ་བཟླུམ་ཞིང་རྩེ་གཉིས་ནེའུ་ལེའི་མགོ་བཞིན་དུ་བྱའོ། །
དེའི་རབ་ཏུ་གནས་པ་ནི་བཀྲ་ཤིས་པའི་ཚིག་བྲི་བ་དང་སེར་སྔགས་བྲི་བར་བྱ་སྟེ་བརྡུངས་པ་ལས་གནོད་པ་ཞི་བའི་དགོས་པ་ཡོད་པས་སོ། །
བརྡུང་ལུགས་ལ་ཉ་ལྟར་བརྡུང་བ་དང་། མདོ་ལས་བསྐྱེད་པའི་རིམ་པ་ལྟར་བརྡུང་བ་དང་། གྲངས་དང་རྒྱུད་གཅིག་ལ་སུམ་ཅུ་རྩ་ལྔ་ཡོད་དོ། །
ལུང་ཁ་ཅིག་ལས་ནི་གཎྜི་ཆུང་ངུ་ཞེའོ་ཞེས་སྨོས་ན། གཎྜི་ཆུང་ངུ་དེ་ཅི་ཞིག་ཡིན་ཞེ་ན། འདི་ལ་དོན་བཤད་པ་དང་། སྒྲ་བཤད་པ་གཉིས་ལས། དང་པོ་རང་གི་རྣམ་བཤད་ལས་འཁར་གསིལ་ཉིད་གཎྜི་ཆུང་ངུ་ཞེས་བྱ་བར་བརྗོད་དེ་ཞེས་གསུངས་སོ། །
སྒྲ་བཤད་པ་ནི། ལུང་ཁ་ཅིག་ལས་ནི་ཀ་ཏི་ཞེས་སོ་ཞེས་པ་སྟེ་ཀ་ཏི་ཞེས་པའི་སྒྲ་ལ་གཎྜི་ཆུང་ངུ་ཞེས་དོན་འགྱུར་བྱས་པའོ། །
འགྲེལ་ཆུང་གི་མདོ་རྩ་བ་ལས་ནི་ཀ་ཏི་ཞེས་རྒྱ་སྐད་སོར་བཞག་ཏུ་ཡོད་དོ། །
གཞུང་འོག་ཏུ་ནས་གཎྜི་དང་གཎྜི་ཆུང་ངུ་གཉིས་ཀ་བརྡུང་ངོ་ཞེས་གསུངས་པའི་་་་་་གཎྜི་དང་འདིར་བཤད་པའི་གཎྜི་གཉིས་མིང་འདྲ་ཡང་དོན་མི་གཅིག་སྟེ་འོག་ནས་བཤད་པའི་གཎྜི་ཆུང་ངུ་གཎྜི་དེའི་བྱེ་བྲག་ཡིན་གྱི་འཁར་གསིལ་ནི་མ་ཡིན་ནོ། །
ཏིང་ངེ་འཛིན་བསྒོམ་པའི་འཕྲོ་གཅོད་པ་ན་སྤོང་པ་བ་རྣམས་ཀྱིས་རྒྱུན་ཆགས་གསུམ་པ་ཁ་ཏོན་དུ་གདོན་ཅིང་ཏིང་ངེ་འཛིན་སྒོམ་པ་ཅི་བདེར་འཕྲོ་བཅད་པར་བྱའོ། །
སྐབས་འདིར་སྤོང་བ་པའི་ཞལ་ཏ་བས་ནི་སྤོང་བ་པ་རྣམས་ལ་ད་ནི་ཅི་བདེར་སྤྱོད་ཅིག་ཅེས་སྤྲོན་པར་བྱ་སྟེ། འགྲེལ་ཆུང་ལས་བསམ་གཏན་དུ་ཞུགས་པ་རྣམས་ཀྱིས་དུས་མི་རིགས་པའི་ཕྱིར་ཞེས་བཤད་དོ། །
ཊཱི་ཀ་ལས་རྒྱུན་ཆགས་གསུམ་པ་བཏོན་པའི་འོག་ཏུ་སྦྱིན་པའི་ཕན་ཡོན་བཤད་པར་བྱའོ་ཞེས་བཤད་དོ། །
སུས་བཤད་པར་བྱ་ཞེ་་་་་་སྤོང་པ་བའི་ཞལ་ཏ་བས་ཡོན་བཤད་པར་བྱའོ་ཞེས་ཤ་མི་གསུངས་ཀྱང་ནོར་ངེས་སོ། །
ན། ལུང་དང་ཀརྨ་ཤ་ཏཾ་ལས་གནས་བརྟན་གྱིས་ཡོན་བཤད་པར་བྱའོ་ཞེས་གསུངས་སོ། །
གསོ་སྦྱོང་གི་གནས་ལ་བློ་མཐུན་པར་བྱའོ་གསུངས་པའི་སྤྱི་དོན་ལ་གཉིས་ལས། དང་པོ་གནས་ལ་བློ་མཐུན་བྱས་པའི་དགོས་པའི་དོན་ནི། སྤྱིར་གནས་ལ་བློ་མཐུན་བྱས་པས་དགེ་འདུན་རྣམས་ཐུགས་མཐུན་པར་འགྱུར་ལ། བྱེ་བྲག་ཏུ་ལས་ཀྱིས་བྱས་པས་ཀླག་ཅོར་དུ་མི་འགྱུར་བའོ། །
གཉིས་པ་བསྡུས་པའི་དོན་ལ་བཞི་ལས་དང་པོ་གནས་གང་ལ་བློ་མཐུན་བྱ་བ་ནི་བཞི་ལས་དང་པོ་ནི་གནས་གསུམ་ལས་གང་ཡང་རུང་བ་ཡིན་པ་སྟེ། གྲུབ་པའམ་བྱས་པའམ་ཟིན་པ་ལའོ་ཞེས་གསུངས་པས་སོ། །

དེ་གསུམ་ལས་གཞན་དུ་མི་འཆགས་ཏེ། གནས་ཀྱི་བློ་མི་འབྱུང་བའི་ཕྱིར་རོ། །
གཉིས་པ་ཉེ་འཁོར་འདོམ་གང་ཡན་ཆད་དང་ལྡན་པ་སྟེ། ཉེ་འཁོར་འདོམ་གང་དང་ལྡན་པའོ་ཞེས་གསུངས་པ་དང་གཞན་དུ་ན་་་་་་ཉེ་འཁོར་འདོམ་གང་དང་བཅས་པ་འདི་ཞེས་གསུངས་པའི་ཆོ་ག་དང་འགལ་བ་དང་། ཉེ་འཁོར་མེད་ན་བདེ་བའི་རྒྱུར་མི་འགྱུར་བའི་ཕྱིར་རོ། །
གསུམ་པ་དགེ་འདུན་བཞེད་པ་ཡིན་པ་སྟེ། དགེ་འདུན་འདོད་ནའོ་ཞེས་གསུངས་པ་དང་། གཞན་དུ་ན་ཀུན་སློང་མི་འབྱུང་བའི་ཕྱིར་རོ། །
བཞི་པ་སྔར་བློ་མཐུན་བྱས་པ་དང་མ་འབྲེལ་བ་སྟེ། སྔར་གནང་བ་མ་ཐོབ་པ་ལའོ་ཞེས་གསུངས་པའི་གནད་ཀྱིས་སྦྱར་རོ། །
གཉིས་པ་རྟེན་གང་གིས་བློ་མཐུན་བྱ་བ་ནི་དགེ་འདུན་མཚན་ཉིད་བཞི་ལྡན་གྱིས་སོ། །
གསུམ་པ་ཆོ་ག་གང་གིས་བློ་མཐུན་བྱ་བ་ནི། གསོལ་གཉིས་ཀྱི་ལས་ཀྱིས་སོ། །
བཞི་པ་བློ་མཐུན་བྱས་པ་འཇིག་པའི་རྒྱུ་ནི། མཚམས་ནང་དེ་ན་དགེ་སློང་མེད་པར་སྐྱ་རེངས་ཤར་བ་དང་། རྟེན་ཞིང་མ་ཡིན་པར་གྱུར་པ་་་་་་སྟེ་དགེ་སློང་ཐམས་ཅད་ཤི་བའམ་བབས་པ་དང་། གནས་ཞིང་མ་ཡིན་པར་གྱུར་སྟེ་གནས་ཞིག་སྟེ་སྐྱབས་ཀྱི་ཞེན་པ་བྱུང་རུང་མ་ཡིན་པར་གྱུར་་་་་་པའོ། །
ཡན་ལག་གི་དོན་ནི་གསོ་སྦྱོང་གི་གནས་ལ་ཞེས་པ་ནས་སོ། །
གནས་ཐམས་ཅད་གྲུབ་པའམ་ཞེས་པ་ལ་བརྟེན་ནས། ཁ་ཅིག་་་་་་རྒྱ་ན་རེ་ཐང་སྟོང་པ་ལ་ཡང་བློ་མཐུན་བྱ་སྟེ། གྲུབ་པའི་བྱེ་བྲག་ཡིན་པའི་ཕྱིར་ཞེས་ཟེར་རོ། །
འོན་ཀྱང་དབྱེ་ཐང་ཀ་ལ་གནས་ལ་བློ་མཐུན་མི་བྱ་སྟེ། སྐྱབས་ཀྱི་ཞེན་པ་འབྱུང་རུང་མེད་པའི་ཕྱིར་རོ། །
རང་གི་རྣམ་བཤད་དང་ཊཱི་ཀ་ལས་གྲུབ་པ་ཞེས་བྱ་བ་ནི། ཆགས་པའི་བསྐལ་བའི་ཚེ་རང་གྲུབ་པའམ། དེའི་འོག་ཏུ་གཏིབ་ཆད་པ་ལ་སོགས་པ་རང་གྲུབ་སྟེ། དཔེར་ན་རིའི་བྱ་སྐྱིབས་ལ་སོགས་ལྟ་བུ་སྟེ་ཞེས་གསུངས་པས་འདི་ལ་སྐྱབས་ཀྱི་ཞེན་པ་འབྱུང་རུང་དགོས་པར་གྲུབ་་་་་་དབྱེ་ཐང་ཀར་གསོ་སྦྱོང་བྱེད་ན་གནས་ལ་བློ་མཐུན་མ་བྱས་པར་གསོ་སྦྱོང་བྱེད་པར་བཞེད་པར་སྣང་ངོ་། །
བོ། །
མི་འདུ་བ་དགག་པའི་ཕྱིར་མཚམས་བཅད་པར་བྱའོ་ཞེས་གསུངས་པ་འདིའི་སྤྱི་དོན་ལ་གཉིས་ལས། དང་པོ་མཚམས་པོ་ཆེ་བཅད་པའི་དགོས་པ་ནི་བཞི་སྟེ། སྤྱིར་ལས་ལ་དགེ་སློང་ཐམས་ཅད་འདུ་དགོས་ཤིང་། བྱེ་བྲག་ཏུ་གསོ་སྦྱོང་དང་དགག་དབྱེའི་ལས་ལ་ཐམས་ཅད་འདུས་པས་ཀུན་དག་པར་འགྱུར་བ་དང་། ཆོས་གོས་དང་འབྲལ་བ་ཚེགས་ཆུང་ངུས་སྤོང་བ་དང་། དབྱར་འདྲལ་བའི་ཉེས་པ་སྤང་སླ་བ་དང་། གནས་གཞན་དུ་དབྱར་གནས་པར་ཁས་བླངས་པས་ཀྱང་སྲ་བརྐྱང་གི་ཕན་ཡོན་ཐོབ་པའོ། །
གཉིས་པ་བསྡུས་པའི་དོན་ལ་བཞི་ལས། དང་པོ་གནས་གང་ལ་མཚམས་པོ་ཆེ་བཅད་པ་ནི་ལྔ་ལས། དཔག་ཚད་ཕྱེད་དང་གསུམ་གྱི་མཐའ་ཚུན་ཆད་ཡིན་པ་སྟེ། དཔག་ཚད་ཕྱེད་དང་གསུམ་གྱི་མཐའ་ཚུན་ཆད་དུའོ། །
་་་་་ཞེས་བཤད་པ་དང་ལུང་ཞུ་བ་ལས། བཙུན་པ་དཔག་ཚད་ཕྱེད་དང་གསུམ་ཕན་ཆད་ཀྱང་མཚམས་ཞེས་བགྱི་བའམ། ཨུ་པ་ལི་མ་ཡིན་ནོ་ཞེས་གསུངས་ཤིང་དབུས་ནས་དཔག་ཚད་ཕྱེད་དང་གསུམ་གྱི་མཐའ་ལས་ལྷག་པར་མཚམས་བཅད་པ་མི་འཆགས་སོ་ཞེས་གསུངས་པས་སོ། །
གཞན་དུ་ན་མི་འཆགས་ཏེ་རྟེན་མེད་པའི་ཕྱིར་རོ། །
ཆུ་ལ་སོགས་པ་མཚམས་གཞན་མ་ཡིན་པ་སྟེ། མཚམས་སུ་ཆུ་ནི་མཚམས་གཞན་དང་འདྲ་ཞེས་པ་དང་། ལུང་གཞི་དང་ཀརྨ་ཤ་ཏཾ་ལས། གྲོང་དང་གྲོང་གི་ཉེ་འཁོར་མ་གཏོགས་པར་མཚམས་ཆེན་པོ་གཅོད་ཅེས་་་་་་འདི་ནི་ཉེ་བར་འཁོར་གྱི་སྐད་དོད་ཡིན་ནོ། །
གསུངས་པས་སོ། །
སྔར་མཚམས་བཅད་པ་དང་མ་འབྲེལ་བ་སྟེ། སྔ་མ་བག་ཡངས་སུ་མ་བྱས་པར་བཅད་པ་གཞན་མི་འཆགས་སོ་ཞེས་གསུངས་པས་སོ། །

གཞན་གྱིས་་་་་་མཚམས་བཅད་མ་ཟིན་ཀྱང་གཞན་གྱིས་མཚམས་བཅད་པའི་ཆེད་དུ་མཚན་མ་བརྟན་པོ་བཙུགས་པ་མ་ཡིན་པ་སྟེ། རབ་ཏུ་བྱུང་བ་གཞན་ལ་གནོད་པ་དང་ཞེས་གཞན་ལ་གནོད་པ་བཀག་པའི་ཕྱིར་རོ། །
གཉིས་པ་རྟེན་གང་གིས་མཚམས་པོ་ཆེ་བཅད་པ་ནི། དགེ་འདུན་མཚན་ཉིད་བཞི་ལྡན་གྱིས་སོ། །
གསུམ་པ་ཆོ་ག་གང་གིས་མཚམས་པོ་ཆེ་བཅད་པ་ནི། སྦྱོར་དངོས་མཇུག་གསུམ་མོ། །
སྦྱོར་བ་ནི་རྒྱུས་ཤེས་པའི་དགེ་སློང་རྣམས་ཀྱིས་བརྟགས་ནས་དགེ་འདུན་གྱི་མདུན་དུ་མཚན་མ་བརྟན་པོ་བརྗོད་པའོ། །
དངོས་གཞི་གསོལ་གཉིས་ཀྱི་ལས་དང་། མཇུག་ལས་ཀྱི་མཇུག་སྡུད་བརྗེད་པའོ། །
བཞི་པ་མཚམས་པོ་ཆེ་བཅད་པ་འཇིག་པའི་རྒྱུ་ནི། མཚམས་ནང་དེ་ན་དགེ་སློང་མེད་པར་སྐྱ་རེངས་ཤར་བ་དང་། ཕྱོགས་བཞིའི་མཚན་མ་བརྟན་པོ་ཞིག་པ་དང་།་་་་་ལུང་ཞུ་བ་ལས་བཙུན་པ་མཚམས་ཀྱི་མཚན་མ་མ་མཆིས་པར་གྱུར་ན་མཚམས་ཞིག་པ་ཞེས་བགྱིའམ། ཨུ་པ་ལི་ཞིག་པ་ཞེས་བྱའོ། །
ཆུ་ལ་སོགས་པ་མཚམས་གཞན་བྱུང་བ་དང་། རྟེན་དགེ་སློང་ཐམས་ཅད་ཞིང་མ་ཡིན་པར་གྱུར་པ་དང་། ཆོ་གས་ཀྱང་གཞིག་ཏུ་རུང་བའོ། །
ཡན་ལག་གི་དོན་ནི་མཚམས་བཅད་པར་བྱའོ་ཞེས་པ་ལུང་གཞི་ལས་དགེ་སློང་ཀ་པི་ན་འདི་སྙམ་དུ་སེམས་ཏེ། རྟག་ཏུ་དག་པ་སྙིང་པོ་སྟེ། །
རྟག་ཏུ་དག་པ་གསོ་སྦྱོང་ཡིན། །
གཙང་མའི་ལས་ནི་དག་གྱུར་ན། །
དེ་ཡི་རྟུལ་ཞུགས་གྲུབ་པར་འགྱུར། །
ཞེས་བཅོམ་ལྡན་འདས་ཀྱིས་གསུངས་ལ། བདག་ནི་དག་ཅིང་མཆོག་ཏུ་དག་པ་དང་ལྡན་ནོ་སྙམ་སྟེ་གསོ་སྦྱོང་གི་གནས་སུ་མི་འགྲོ་བ་ལ་བརྟེན་ནས། མཚམས་ཆེན་པོ་བཅད་པར་རྗེས་སུ་གནང་ངོ་ཞེས་གསུངས་སོ། །
དེར་གནང་བར་བྱས་ན་ཞེས་པ་དང་། དེ་བྱའོ་ཞེས་ཆོས་གོས་དང་མི་འབྲལ་བའི་གནང་བ་སྦྱིན་པ་འདིའི་སྤྱི་དོན་ལ་གཉིས་ལས། དང་པོ་དགོས་པའི་དོན་ནི་མཚམས་པོ་ཆེའི་ནང་དེར་དགེ་སློང་ཐམས་ཅད་ཀྱིས་གནས་གང་དུ་ཆོས་གོས་བཞག་ཀྱང་འབྲལ་བའི་ཉེས་པར་མི་འགྱུར་་་་་་ལུང་གཞི་ལས་མཚམས་ཆེན་པོའི་ནང་དུ་དགེ་སློང་ཐམས་ཅད་ཀྱི་ཆོས་གོས་དག་དང་མི་འབྲལ་བའི་གནང་བ་སྦྱིན་པར་བྱའོ་ཞེས་གསུངས་སོ། །
བའོ། །
གཉིས་པ་བསྡུས་པའི་དོན་ལྔ་ལས། དང་པོ་གཞི་གང་ལ་མི་འབྲལ་བའི་གནང་བ་བྱ་བ་ནི་གཉིས་ཏེ། ས་གཞི་དེར་མི་འབྲལ་བའི་གནང་བ་བྱིན་ཟིན་པ་དང་མ་འབྲེལ་བ་དང་། ཆོ་གའི་སྒོ་ནས་མཚམས་བཅད་པ་གང་ཡིན་པའོ། །
དང་པོ་ནི། སྔར་གནང་བ་མ་ཐོབ་པ་ལའོ་ཞེས་གསུངས་པའི་གནད་ཀྱིས་སྦྱར་རོ། །
གཉིས་པ་ནི་མཚམས་པོ་ཆེ་བཅད་པའམ། མཚམས་བུ་ཆུང་བཅད་པའི་ནང་ཡིན་པ་སྟེ། ལུང་གཞི་ལས་མཚམས་ཆེན་པོའི་ནང་དུ་དགེ་སློང་ཆོས་གོས་དག་དང་མི་འབྲལ་བའི་གནང་བ་སྦྱིན་པར་བྱའོ། །
ཞེས་གསུངས་ལ། ལུང་ཞུ་བ་ལས་བཙུན་པ་མཚམས་བུ་ཆུང་ངུ་ཡང་ཆོས་གོས་དག་དང་འབྲལ་བར་མི་འགྱུར་བར་བློ་མཐུན་པར་བགྱི་བའམ། གལ་ཏེ་འདོད་ན་བློ་མཐུན་པར་བགྱིའོ་ཞེས་གཞི་འགྲེལ་དུ་ལུང་དྲངས་ཤིང་། ཀརྨ་ཤ་ཏཾ་ལས་ཀྱང་མཚམས་བུ་ཆུང་བཅད་ཅིང་དཀྱིལ་འཁོར་བར་བློ་མཐུན་པར་བྱས་པའི་ནང་དུ་དགེ་སློང་ཐམས་ཅད་ཀྱི་ཆོས་གོས་དག་དང་མི་འབྲལ་བའི་གནང་བ་སྦྱིན་པ་ནི་གཅིག་ཏུ་མ་ངེས་ཏེ་གལ་ཏེ་འདོད་ན་སྦྱིན་པར་བྱའོ་ཞེས་གསུངས་པས་སོ། །
འདི་ཁ་་་་་་རྒྱ་དང་མཁན་པོ་ཅིག་ན་རེ་ས་གཞི་མཚམས་མ་བཅད་ཀྱང་རང་བཞིན་གྱི་མཚམས་རྒྱ་ཆེན་པོའི་ནང་དུ་ཡང་མི་འབྲལ་བར་གནང་བ་འདི་སྦྱིན་དུ་རུང་སྟེ། ལུང་ཞུ་བ་ལས། ལས་ཀྱི་མཚམས་སུ་ཆོས་གོས་དང་མི་འབྲལ་བའི་སྡོམ་པ་སྐོས་ཤིག་ཅེས་གསུངས་ན། རྩིག་པའི་མཚམས་ལ་ཆོས་གོས་དང་མི་འབྲལ་བའི་སྡོམ་པ་བསྐོ་བར་བགྱིའམ། དེ་སྟེ་དགོས་པ་ཡོད་ན་སྐོས་ཤིག་ཅེས་གསུངས་པས་ཤེས་སོ་ཞེས་གསུངས་སོ། །

འོན་ཀྱང་ས་གཞི་མཚམས་མ་བཅད་པ་ཉིད་དུ་ནི་མི་འབྲལ་བའི་གནང་བ་མི་འཆགས་སོ་ཞེས་གསུངས་པ་དང་འགལ་ལ། ལུང་ལས་གསུངས་པ་་་་་་ཁྱེད་ཀྱིས་སྒྲུབ་བྱེད་དུ་དྲངས་པ་དེ་ནི་ཆོ་གས་མཚམས་བཅད་པ་དང་ལྡན་པའི་རྩིག་པའི་མཚམས་་་་་་ཆོས་གོས་དང་མི་འབྲལ་བའི་གནང་བ་བྱ་བ་ལ་དགོངས་པ་སྟེ། ལུང་ལས་་་་་་དེ་སྟེ་དགོས་པ་ཡོད་ན་ཞེས་གསུངས་པས་སོ། །
གཉིས་པ་རྟེན་གང་གིས་མི་འབྲལ་བའི་གནང་བ་བྱ་བ་ནི། དགེ་འདུན་མཚན་ཉིད་བཞི་ལྡན་གྱིས་སོ། །
གསུམ་པ་ཆོ་ག་གང་གིས་མི་འབྲལ་བའི་གནང་བ་བྱ་བ་ནི། གསོལ་གཉིས་ཀྱི་ལས་ཀྱིས་སོ། །
བཞི་པ་མི་འབྲལ་བའི་གནང་བ་འཇིག་པའི་རྒྱུ་ནི། སྔར་བཤད་པའི་མཚམས་འཇིག་པའི་རྒྱུ་ཀུན་གྱིས་འདི་ཡང་འཇིག་སྟེ། འདིའི་རྟེན་ཞིག་པའི་ཕྱིར། གྱང་ཞིག་པའི་རི་མོ་བཞིན་ནོ། །
ལྔ་པ་གནང་བ་དང་སྒྲུབ་པའི་དོན་ལ་གཉིས་ཏེ། དངོས་དང་ཞར་ལས་བྱུང་བའོ། །
དང་པོ་ལ་གཉིས་ལས། དང་པོ་རང་ལུགས་བཞག་པ་ནི། ས་གཞི་ལ་མི་འབྲལ་བའི་གནང་བ་བྱ་བ་འདི་ནི་ཅི་དགར་འཇུག་པ་གནང་བའི་བསླབ་པ་ཡིན་ཏེ། ཀརྨ་ཤ་ཏཾ་གྱི་དཀྱིལ་འཁོར་བར་ཆོས་གོས་དང་མི་འབྲལ་བའི་གནང་བ་སྦྱིན་པའི་སྐབས་སུ་གལ་ཏེ་འདོད་ན་སྦྱིན་པར་བྱའོ་ཞེས་གསུངས་ཤིང་། མཚམས་པོ་ཆེར་མི་འབྲལ་བའི་གནང་བ་སྦྱིན་པ་ཡང་དེ་དང་རྒྱུ་མཚན་མཚུངས་པའི་ཕྱིར་རོ། །
གཉིས་པ་ཞར་ལ་གཞན་ལུགས་དགག་པ་ནི་ཁ་་་་་་བ་རང་ཅིག་ན་རེ། མཚམས་པོ་ཆེ་བཅད་ན་དཔག་ཚད་ཕྱེད་དང་གསུམ་ཚུན་ཆད་དབྱེ་ཐང་ཀ་ལྟ་བུར་གྱུར་པ་ཡིན་ཏེ་ལས་མཚམས་བཅད་པས་རྩིག་མཚམས་འཇིག་པའི་ཕྱིར་རོ། །
དེ་ཡང་ལུང་ཞུ་བ་ལས། བཙུན་པ་མཚམས་བཀུམ་པས་མཚམས་གྲོལ་བར་འགྱུར་བ་མཆིས་སམ། ཨུ་བ་ལི་ཡོད་དེ། ལས་ཀྱི་མཚམས་བཅད་ན་རྩིག་པའི་མཚམས་གྲོལ་བ་ཞེས་བྱའོ་ཞེས་གསུངས་པས་སོ། །
དེ་ན་དབྱེ་ཐང་ཀ་ལ་ཆོས་གོས་ལས་འདོམ་གང་བས་ཐག་རིང་བར་ཉལ་ན་འབྲལ་བའི་ཉེས་པར་འགྱུར་བ་ལྟར་མཚམས་པོ་ཆེ་བཅད་པ་ན་ཡང་་་་་་རྩིག་མཚམས་ཞིག་པས་དབྱེ་ཐང་ཀ་དེ་དང་འདྲའོ། །
དེས་ན་མཚམས་པོ་ཆེ་བཅད་ན་ནི་་་་་་གནས་ཁང་ཆུང་ངུ་གཅིག་གི་ནང་དུ་ཡང་ཆོས་གོས་ལས་འདོམ་གང་བས་ཐག་རིང་བར་ཉལ་ན་འབྲལ་བའི་ཉེས་པར་འགྱུར་བས། ཅིས་ཀྱང་མི་འབྲལ་བའི་གནང་བ་བྱ་དགོས་སྒྲུབ་པའི་བསླབ་པ་ཡིན་ཏེ། གཞན་དུ་ན་འབྲལ་ལྟུང་སྤང་མི་ནུས་པའི་ཕྱིར་ཞེས་ཟེར་རོ། །
དེ་དགག་པ་ལ་གཉིས་ལས། དང་པོ་གནོད་བྱེད་བརྗོད་པ་ནི་ལས་ཀྱི་ཆོ་གས་མཚམས་བཅད་པ་དེར་མི་འབྲལ་བའི་གནང་བ་སྦྱིན་པ་དེ་ཆོས་ཅན། ཅི་དགར་འཇུག་པར་གནང་བའི་བསླབ་པ་མ་ཡིན་པར་ཐལ། ངེས་པར་བྱ་དགོས་སྒྲུབ་པའི་བསླབ་པ་ཡིན་པའི་ཕྱིར་རོ། །
རྟགས་ཁྱབ་མ་གྲུབ་ན་དམ་བཅའ་འབུད་ཅིང་། འདོད་ན་ཀརྨ་ཤ་ཏཾ་ལས་་་་་་དཀྱིལ་འཁོར་བར་བློ་མཐུན་པར་བྱ་བའི་ནང་དུ་ཆོས་གོས་དག་དང་མི་འབྲལ་བའི་གནང་བ་སྦྱིན་པ་ནི་གཅིག་ཏུ་མ་ངེས་ཏེ། ཆོས་གོས་ཀྱི་གནས་དང་འབྲལ་བ་ལ་གལ་ཏེ་འདོད་ན་སྦྱིན་པར་བྱའོ་ཞེས་གོང་དུ་དྲངས་པ་དེ་དང་འགལ་ལ། མཚམས་པོ་ཆེར་་་་་་མི་འབྲལ་བའི་གནང་བ་སྦྱིན་པ་ཡང་་་་་་དཀྱིལ་འཁོར་བའི་སྐབས་སུ་གསུངས་པ་དེ་དང་རྒྱུ་མཚན་མཚུངས་སོ། །
གཉིས་པ་སྒྲུབ་བྱེད་གཞིག་པ་ནི་ལུང་ཞུ་བ་ལས་གསུངས་པ་་་་་་མཚམས་པོ་ཆེ་བཅད་པས་དེ་ལས་ལ་འདུ་དགོས་པ་ལ་ལྟོས་པའི་རྩིག་མཚམས་འཇིག་པ་ལ་དགོངས་པ་ཡིན་གྱི། ལྟོས་པའི་རྩིག་མཚམས་འཇིག་པ་ནི་མ་ཡིན་ཏེ། གལ་ཏེ་་་་་་མཚམས་པོ་ཆེ་བཅད་པ་ན་ཆོས་གོས་དང་འབྲལ་བ་ལ་ལྟོས་པའི་རྩིག་མཚམས་ཞིག་སྟེ་དཔག་ཚད་ཕྱེད་དང་གསུམ་ཚུན་ཆད་མཚམས་གཅིག་ཏུ་གྱུར་ན་ནི། མཚམས་པོ་ཆེར་མི་འབྲལ་བའི་གནང་བ་བྱིན་པ་དོན་མེད་དུ་ཐལ་བར་འགྱུར་རོ། །

མི་འབྲལ་བའི་གནང་བ་མ་བྱིན་ཡང་ཆོས་གོས་དང་མི་འབྲལ་བའི་ཆ་ནས་དཔག་ཚད་ཕྱེད་དང་གསུམ་ཚུན་ཆད་མཚམས་གཅིག་ཏུ་གྱུར་པའི་ཕྱིར་རོ། །
གཉིས་པ་ཞར་ལ་བྱུང་བ་ནི་མཚམས་པོ་ཆེར་མི་འབྲལ་བའི་གནང་བ་སྦྱིན་པ་ན། མཚམས་པོ་ཆེའི་ནང་ཁོངས་ན་ཡོད་པའི་དཀྱིལ་འཁོར་བར་ཆོས་གོས་བཞག་སྟེ། མཚམས་པོ་ཆེའི་ནང་གི་དབྱེ་ཐང་ཀ་ལྟ་བུར་དགེ་སློང་ཉལ་ན། ཆོས་གོས་དང་འབྲལ་ལམ་མི་འབྲལ་ཞེ་ན། འབྲལ་བའི་ཉེས་པར་འགྱུར་ཏེ། མི་འབྲལ་བའི་གནང་བ་འཆགས་པ་ནི་ལས་མཚམས་གཅིག་ཡིན་པ་ལ་ལྟོས་ལ་མཚམས་པོ་ཆེ་དང་དཀྱིལ་འཁོར་བ་གཉིས་ནི་ལས་མཚམས་ཐ་དད་པའི་ཕྱིར་རོ། །
ལྕགས་རིས་བསྐོར་བ་གཅིག་གི་ནང་ལྟ་བུ།་་་་་རང་བཞིན་གྱི་མཚམས་གཅིག་གི་ནང་ཁོངས་ན་ཡོད་པའི་དཀྱིལ་འཁོར་བར་གོས་བཞག་སྟེ། དཀྱིལ་འཁོར་བ་ལས་གཞན་པའི་གནས་ཁང་གཞན་ལྟ་བུ་་་་་་རང་བཞིན་གྱི་མཚམས་ནང་དེར་དགེ་སློང་ཉལ་ན་ཆོས་གོས་དང་འབྲལ་ལམ་མི་འབྲལ་ཞེ་ན་མི་འབྲལ་ཏེ། དཀྱིལ་འཁོར་བར་བཅད་པས་ལས་ལ་ལྟོས་པའི་མཚམས་ཐ་དད་དུ་གྱུར་ཀྱང་། འབྲལ་བ་ལ་ལྟོས་པའི་མཚམས་ཐ་དད་དུ་འགྱུར་བ་མེད་པའི་ཕྱིར་རོ། །
ཐམས་ཅད་ཀྱི་ཆེད་དུ་དཀྱིལ་འཁོར་བར་བློ་མཐུན་པར་བྱའོ་ཞེས་གསུངས་པ་འདིའི་སྤྱི་དོན་ལ་གཉིས་ལས། དང་པོ་དཀྱིལ་འཁོར་བར་བཅད་པའི་དགོས་པའི་དོན་དགེ་འདུན་འདུ་བ་ཁྱབ་ཆེས་པ་སྤོང་ཞིང་། དགེ་སློང་རྣམས་ཀྱི་དགེ་བ་གཞན་ཉམས་པར་འགྱུར་བ་སྤང་བ་སྟེ། ལུང་གི་གླེང་གཞི་ལས་་་་་་དགེ་སློང་རྣམས་བཞིའི་ཚོགས་ཀྱི་ལས་བྱ་བ་ལ་སོགས་པ་ལ་མཚམས་པོ་ཆེ་དེ་ན་ཡོད་པའི་དགེ་འདུན་ཐམས་ཅད་སྡུད་པར་བྱེད་པ་ན། དགེ་སློང་རྣམས་ཀྱི་དགེ་བའི་ཕྱོགས་ཉམས་པར་གྱུར་པ་ལ་བརྟེན་ནས། དཀྱིལ་འཁོར་བར་བཅད་པར་གསུངས་སོ། །
གཉིས་པ་བསྡུས་པའི་དོན་ལ་བཞི་ལས། དང་པོ་གནས་གང་དུ་དཀྱིལ་འཁོར་བ་བཅད་པ་ལ་དྲུག་ལས། དང་པོ་ནི་གདིང་བ་བཞི་བཅུ་དང་བསྒྲུབ་བྱ་ཤོང་བ་སྟེ། ལུང་ཞུ་བ་ལས། དཀྱིལ་འཁོར་གང་དུ་གྲངས་བཞི་བཅུ་བསྒོ་བ་ཤོང་བའོ་ཞེས་གསུངས་སོ། །
གནས་ཀྱི་ཚད་དེ་ཙམ་ཞིག་ཏུ་དགེ་སློང་མའི་དབྱུང་བ་བྱེད་ན་ཡང་དགེ་སློང་ཕ་མ་བཞི་བཅུ་བསྒྲུབ་བྱ་ཡུལ་དང་བཅས་པ་ཤོང་བར་འགྱུར་བས་རིགས་པས་ཀྱང་འཐད་དོ། །
འོ་ན་མཚམས་བུ་ཆུང་དང་དཀྱིལ་འཁོར་བ་གཅིག་གམ་ཐ་དད། དང་པོ་ལྟར་ན་ཀརྨ་ཤ་ཏཾ་ལས་དཀྱིལ་འཁོར་བ་དང་མཚམས་པོ་ཆེ་དང་། མཚམས་བུ་ཆུང་བཅད་ཅེས་གསུངས་པ་དང་། ཊཱི་ཀ་ལས་ཀྱང་མཚམས་ཆེན་པོ་དང་། མཚམས་ཆུང་ངུ་དང་། དཀྱིལ་འཁོར་བའི་མཚམས་ཞེས་པ་དང་། བསྡུས་པ་ལས་ཀྱང་། མཚམས་བུ་ཆུང་བཅད་པར་བྱ། ཡང་ན་དཀྱིལ་འཁོར་བ་བཅད་པར་བྱ་ཞེས་ཐ་དད་དུ་བཤད་པ་དང་འགལ་ལོ། །
གཉིས་པ་ལྟར་ན་དཀྱིལ་འཁོར་བ་བཅད་པའི་སྐབས་ཀྱི་ལུང་གཞི་ལས། མཚམས་བུ་ཆུང་བཅད་ཅིང་དཀྱིལ་འཁོར་བར་བློ་མཐུན་པར་བྱའོ་ཞེས་གསུངས་ཤིང་། གཞི་འགྲེལ་ལས་མཚམས་བུ་ཆུང་ཞེས་བྱ་བ་ནི་དཀྱིལ་འཁོར་བ་སྟེ་ཞེས་མཚམས་བུ་ཆུང་དང་དཀྱིལ་འཁོར་བ་གཅིག་ཡིན་པར་གསུངས་པ་དང་འགལ་ལོ་ཞེ་ན། ཁྱབ་ཆེ་ཆུང་ཐ་དད་པ་སྟེ། ལུང་ཞུ་བ་ལས་མཚམས་ཆེན་པོ་ཆོད་ཅིག་ཅེས་གསུངས་ན། ཚད་ཇི་ཙམ་ཨུ་པ་ལི་དཔག་ཚད་ཕྱེད་དང་གསུམ་མོ། །
དེ་ཚུན་ཆད་ནི་ཐམས་ཅད་ཆུང་ངུ་སྟེ་དཀྱིལ་འཁོར་བ་གང་དུ་གྲངས་བཞི་བཅུར་བསྒོ་བ་ཤོང་བའོ་ཞེས་གསུངས་སོ། །
བསྡུས་པ་ལས་ཀྱང་མཚམས་པོ་ཆེ་ནི་དཔག་ཚད་ཕྱེད་དང་གསུམ་མོ། །
མཚམས་བུ་ཆུང་ནི་དེ་ཚུན་ཆད་ནས་དཀྱིལ་འཁོར་བའི་བར་དུའོ་ཞེས་བཤད་དོ། །
དེས་ན་དཔག་ཚད་ཕྱེད་དང་གསུམ་པས་ནི་ཆུང་ཞིང་། དཀྱིལ་འཁོར་བའི་ཚད་པས་ནི་ཆེ་བའི་མཚམས་བཅད་པ་ནི་མཚམས་བུ་ཆུང་ཡིན་ལ་དཀྱིལ་འཁོར་བ་མ་ཡིན་ནོ། །

གདིང་བ་བཞི་བཅུ་འདིངས་བ་ཤོང་བ་ཙམ་གྱི་མཚམས་བཅད་པ་ནི་མཚམས་བུ་ཆུང་ཡང་ཡིན་ལ་དཀྱིལ་འཁོར་བ་ཡང་ཡིན་ཏེ། དཀྱིལ་འཁོར་བ་ཡིན་པ་ལ་མཚམས་བུ་ཆུང་ཡིན་པས་ཁྱབ་ཅིང་། མཚམས་བུ་ཆུང་ཡིན་པ་ལ་དཀྱིལ་འཁོར་བ་ཡིན་པས་མ་ཁྱབ་བོ། །
གཉིས་པ་རང་བཞིན་གྱི་མཚམས་རྒྱ་ཆེན་པོའི་མཚམས་པོ་ཆེ་གཅོད་པར་འགྱུར་བའི་ནང་ཁོངས་ཡིན་པ་སྟེ། གཞན་དུ་ན་དོན་མེད་པའི་ཕྱིར་རོ། །
གསུམ་པ་ཕྱོགས་བཞིའི་མཚན་མ་བརྟན་པོ་དང་ལྡན་པ་སྟེ། ལུང་གཞི་ལས་ཤར་ཕྱོགས་སུ་ནི་སེང་ལྡེང་གི་ཕུར་བ་བཏབ་པ་ལགས། ལྷོ་ཕྱོགས་སུ་ནི་སྲད་བུ་བྲེས་པ་ལགས། །
ནུབ་ཕྱོགས་སུ་ནི་རྡོ་བཞག་པ་ལགས། བྱང་ཕྱོགས་སུ་ནི་སྲོལ་གཏོད་པ་ལགས། ཞེས་གསུངས་པས་སོ། །
གཞན་དུ་ན་མི་འཆགས་ཏེ། འཆགས་པའི་རྟེན་མེད་པའི་ཕྱིར་རོ། །
བཞི་པ་ཆུ་ལ་སོགས་པ་མཚམས་གཞན་མ་ཡིན་པ་སྟེ། མཚམས་བུ་ཆུང་ནི་ཞེས་གསུངས་པས་སོ། །
ལྔ་པ་སྔར་མཚམས་བཅད་པ་དང་མ་འབྲེལ་བ་སྟེ། སྔ་མ་བག་ཡངས་སུ་མ་བྱས་པར་ཞེས་གསུངས་པས་སོ། །
དེས་ན་སྔར་མཚམས་པོ་ཆེ་བཅད་ན་ཡང་། དེར་དཀྱིལ་འཁོར་བར་བཅད་པར་འདོད་ན་མཚམས་པོ་ཆེ་་་་་་དེ་བཀྲལ་ནས་དཀྱིལ་འཁོར་བ་བཅད་ཅིང་། སླར་ཡང་མཚམས་པ་ཆེས་བསྐོར་དུ་རུང་་་་་་དེ་ལྟར་ལུང་གཞི་དང་ཀརྨ་ཤ་ཏཾ་ལས་བཤད་དོ། །
བའོ།།  །།དྲུག་པ་གཞན་གྱིས་མཚམས་བཅད་པའི་ཆེད་དུ་མཚན་མ་བརྟན་པོ་བཙུགས་པ་མ་ཡིན་པ་སྟེ། སྔར་མཚམས་པོ་ཆེའི་སྐབས་་་་་་བཞིན་ནོ། །
གཉིས་པ་རྟེན་གང་གིས་དཀྱིལ་འཁོར་བ་བཅད་པ་ནི། དགེ་འདུན་མཚན་ཉིད་བཞི་ལྡན་གྱིས་སོ། །
གསུམ་པ་ཆོ་ག་གང་གིས་དཀྱིལ་འཁོར་བ་བཅད་པ་ནི་གསོལ་གཉིས་ཀྱི་ལས་ཀྱིས་ཏེ། སྦྱོར་བ་ནི་ལུང་ལས་གཉུག་མར་གནས་པ་རྣམས་ཀྱིས་མཚམས་བུ་ཆུང་གི་ཕྱོགས་བཞིའི་མཚན་མ་བརྟན་པོ་གཟུགས་ཤིང་། ཕྱོགས་བཞིའི་མཚན་མ་བརྟན་པོ་བརྗོད་པར་བྱའོ་ཞེས་གསུངས་སོ། །
་་་་་སྦྱོར་དངོས་མཇུག་གསུམ་སྔར་མཚམས་པོ་ཆེ་བཅད་པ་དང་འདྲའོ། །
བཞི་པ་དལ་འཁོར་བ་འཇིག་པའི་རྒྱུ་ནི། མཚམས་པོ་ཆེ་འཇིག་པའི་རྒྱུ་སྔར་བསྟན་པ་དང་འདྲའོ། །
ཁྱད་པར་མཚམས་པོ་ཆེའི་ནང་ན་དགེ་སློང་ཡོད་ན་མཚམས་དེའི་ནང་ཁོངས་ན་ཡོད་པའི་དཀྱིལ་འཁོར་བའི་ནང་ན་དགེ་སློང་མེད་ཀྱང་། དཀྱིལ་འཁོར་བ་མི་འཇིག་སྟེ་ཊཱི་ཀ་ལས་གནས་རང་དབང་མེད་པ་ཡིན་པས་དེའི་ཕྱིར་ཞེས་བཤད་དེ། གནས་དེ་འཇིག་པ་ལ་རང་དབང་མེད་པ་དེའི་ཕྱིར་ཞེས་པའོ། །
གཉིས་པ་ཡན་ལག་གི་དོན་ནི། ཊཱི་ཀ་ལས་གསོ་སྦྱོང་འབའ་ཞིག་གི་ཆེད་དུ་མ་ཟད་ཀྱི་འདུལ་བ་དང་ལྡན་པའི་ལས་ཐམས་ཅད་ཀྱི་ཆེད་དུ་ཞེས་སོ། །
ལས་ཚིག་གཅིག་གིས་མཚམས་ཆེ་ཆུང་གཉིས་ཅིག་ཅར་བཅད་པ་དང་ཅིག་ཅར་དགྲོལ་ཞེས་པ་ནི་ལུང་གཞི་དང་ཀརྨ་ཤ་ཏཾ་ལས་མཚམས་གཉིས་ཀར་དགེ་འདུན་བཀོད་དེ་་་་་་ཞེས་བྱ་བ་ནི་མཚམས་ཆེ་ཆུང་གཉིས་ཀར་རོ་ཞེས་ལུང་གཞིའི་འགྲེལ་བ་ལས་བཤད་དོ། །
དགེ་སློང་ལས་བྱེད་པའི་མཚམས་གཉིས་ཀ་ཤིང་ངམ་དབྱུག་པའམ་སེག་གམ་རེ་ལྡེས་མནན་ནས་གསོལ་བ་བྱས་ཏེ་ལས་བྱའོ་ཞེས་་་་་་ཅིག་ཅར་བཅད་པ་དང་ཅིག་ཅར་དགྲོལ་བ་གཉིས་ཀ་ལ་མཚམས་གཉིས་ཀར་དགེ་འདུན་བཀོད་དེ་ཞེས་ལུང་དང་ཀརྨ་ཤ་ཏཾ་ལས་གསུངས་སོ། །
དེ་དང་མཐུན་པར་མདོ་རྩ་བ་ལས་ཀྱང་མཚམས་གཅོད་པ་ཉིད་ནི་བཅད་པ་དང་འདྲ་བ་ཉིད་དུ་ཤེས་པར་བྱའོ་ཞེས་གསུངས་སོ། །
མཐུན་བསྒྲུབ་པའི་ཐབས་ནི། འདུན་པ་འབུལ་བ་ཞེས་པ་ནས་སོ། །
འདིའི་སྤྱི་དོན་ལ་གཉིས་ལས། དང་པོ་དགོས་པའི་དོན་ལ་གཉིས་ཏེ། རང་ལུགས་བཞག་པ་དང་། གཞན་ལུགས་དགག་པའོ། །

དང་པོ་ནི་འདུན་པ་ཕུལ་བས་མཐུན་པ་འགྲུབ་ཅིང་། ཡོངས་དག་ཕུལ་བས་གསོ་སྦྱོང་དང་དགག་དབྱེ་ལ་བདག་ཉིད་དག་པར་འགྱུར་བ་སྟེ། འདུན་པ་ཕུལ་བ་ལས་དེ་དང་མཐུན་པ་འགྲུབ་ཅེས་གསུངས། ལུང་གཞི་ལས་དགེ་སློང་བདག་ཉིད་ཡོངས་སུ་དག་པར་བྱ་བའི་ཕྱིར་ཡོངས་སུ་དག་པ་ཕུལ་བ་ཞེས་གསུངས་པས་སོ། །
ཀརྨ་ཤ་ཏཾ་ལས་ཀྱང་། བདག་ཉིད་ཡོངས་སུ་དག་པར་བྱ་བའི་ཕྱིར་ཡོངས་སུ་དག་པ་ཕུལ་ན། དགེ་འདུན་དང་མཐུན་པར་བྱ་བའི་ཕྱིར་དེའི་འདུན་པ་བླང་བར་བྱའོ་ཞེས་བཤད་དོ། །
གཉིས་པ་ནི་ཁ་ཅིག་ན་རེ་ཡོངས་དག་ཕུལ་བས་ཀྱང་མཐུན་པ་འགྲུབ་སྟེ། ཡོངས་སུ་དག་པ་ཕུལ་བ་ཡང་གཅིག་པ་ཉིད་དོ་ཞེས་པ་དང་། དེའི་ཊཱི་ཀ་ལས་ཡོངས་སུ་དག་པ་ཕུལ་བ་དང་ཡང་མཐུན་པ་གཅིག་པ་ཉིད་དོ་ཞེས་བཤད་པས་གྲུབ་བོ། །
འདུན་པ་ལ་སོགས་པས་མཐུན་པར་བྱ་སྟེ་ཞེས་གསུངས་པས་ཀྱང་གྲུབ་སྟེ། ཡོངས་དག་གིས་མཐུན་པར་བྱས་ཏེ་ཞེས་སོགས་པའི་སྒྲས་བསྡུས་པས་སོ། །
གཞན་ཡང་ཡོངས་དག་གིས་མཐུན་པ་མི་འགྲུབ་ན། ལས་ལ་མཐུན་པ་མ་གྲུབ་པར་ལས་མི་འཆགས་པའི་ཕྱིར། ཡོངས་དག་རྐྱང་བ་ཕུལ་བ་དོན་མེད་དུ་ཐལ་བར་འགྱུར་བ་ལས། ལུང་གཞི་དང་ཀརྨ་ཤ་ཏཾ་ལས་ཡོངས་དག་རྐྱང་པ་འབུལ་བར་གསུངས་པ་གནོད་དོ་ཞེས་ཟེར་རོ། །
དེ་དགག་པ་ལ་གཉིས་ལས། དང་པོ་གནོད་བྱེད་བརྗོད་པ་ནི། ལུང་གཞི་དང་ཀརྨ་ཤ་ཏཾ་ལས་ཡོངས་དག་ཕུལ་བའི་དགོས་པ་བདག་ཉིད་དག་པར་བྱ་བ་ཉིད་དུ་གསུངས་པ་སྔར་དྲངས་པ་དང་འགལ་ལ་ཡོངས་དག་ཕུལ་བས་ལས་ལ་མཐུན་པ་གྲུབ་ན། འདུན་པ་དང་ཡོངས་དག་གཉིས་ཚོགས་ཕུལ་བ་དོན་མེད་དུ་འགྱུར་བ་ལས། ལུང་གཞི་དང་ཀརྨ་ཤ་ཏཾ་ལས། འདུན་པ་དང་ཡོངས་དག་གཉིས་ཚོགས་འབུལ་བར་གསུངས་པས་གནོད་དོ། །
གཉིས་པ་སྒྲུབ་བྱེད་གཞིག་པ་ནི། མདོ་རྩ་བ་ལས་གསུངས་པ་དེ་ནི་དགེ་འདུན་གཞན་རྣམས་དང་དག་པའི་རང་བཞིན་དུ་མཐུན་པར་གཅིག་པ་ཉིད་དོ་ཞེས་དགོངས་སོ་ཞེས་གསུང་ངོ་། །
འདུན་པ་ལ་སོགས་པས་མཐུན་པར་བྱས་ཏེ་ཞེས་་་་་་འདུན་པ་ལ་སོགས་པའི་སྒྲས་འདུན་པ་དང་ཡོངས་དག་གཉིས་ཚོགས་བསྡུས་ཞེས་རིགས་སོ། །
་་་་་ཞུ་བ་ལས་དགེ་སློང་ཕྱོགས་གཅིག་ན་མཆིས་པས་མཚམས་གཅིག་གི་ནང་ན་གནས་བཞི་པོ་དག་ཏུ་དགེ་འདུན་ཚོགས་པ་ཐ་དད་དུ་འཁོད་དེ། གནས་བཞི་པོ་དག་ཏུ་གསོ་སྦྱོང་བགྱིས་པར་འགྱུར་བ་མཆིས་སམ། ཡོད་དེ། སོ་སོ་ཐར་པའི་མདོ་གདོན་པའི་དགེ་སློང་གིས་གནས་བཞི་ཆར་ཤིང་ངམ། དབྱུག་པའམ། རེ་ལྡེས་མནན་ཏེ་སོ་སོ་ཐར་པའི་མདོ་གདོན་ནའོ་ཞེས་གསུངས་པ་དེ་བསྡུས་སོ། །
དོན་དེ་ལྟར་རང་འགྲེལ་དང་ཊཱི་ཀ་ལས་བཤད་དོ། །
ཡོངས་་་་་་ཡོངས་དག་རྐྱང་བ་ཕུལ་བ་དོན་མེད་དུ་ཐལ་ཞེས་པའི་ལན་འདི་ནི་དག་རྐྱང་པ་ཕུལ་བས་མཐུན་པ་མི་འགྲུབ་ཀྱང་ལས་ཀྱི་ཁ་སྐོང་བར་མི་འོས་པའི་་་་་་ཡོངས་སུ་དག་པ་ཕུལ་བ་དང་ཡང་གཅིག་པ་ཉིད་དོ་ཞེས་དགེ་སློང་གིས་ཡོངས་དག་རྐྱང་བ་ཕུལ་བ་དོན་མེད་དུ་ཐལ་བར་མི་འགྱུར་ལ། ལས་ཀྱི་ཁ་སྐོང་བར་འོས་པའི་དགེ་སློང་གིས་ནི་ཡོངས་དག་རྐྱང་པ་ཕུལ་བ་དོན་མེད་དུ་ཐལ་བ་འདོད་པ་ཡིན་ནོ། །
གཉིས་པ་བསྡུས་པའི་དོན་ལ་དྲུག་ལས། དང་པོ་འདུན་པ་དང་ཡོངས་དག་ཡུལ་གང་ལ་བླང་བ་ནི། འདུན་པ་བླང་བའི་ཡུལ་ལ་བརྒྱད་ལས། མཚམས་ཀྱི་ནང་ན་གནས་པ་དང་། ལས་ཀྱི་ཁ་སྐོང་བར་འོས་པ་སྟེ། གཞན་དུ་ན་མ་འདུས་པའི་མི་མཐུན་པ་མི་བསྐྱེད་པས་འདུན་པ་ཕུལ་བ་ལ་དགོས་པ་མེད་པའི་ཕྱིར་རོ། །
་་་་་དམིགས་བསལ་ནི་མཚམས་གཞན་ན་གནས་པ་མཚན་མི་མཐུན་པའི་འདུན་པ་བླང་དུ་རུང་བ་ཡོད་དེ། གསོ་སྦྱོང་བྱེད་པ་ན་གཙུག་ལག་ཁང་ན་གནས་པའི་དགེ་སློང་གིས། དབྱར་ཁང་ན་གནས་པའི་དགེ་སློང་མ་ལ་འདུན་པ་བླང་དུ་རུང་ངོ་། །

ལས་ཀྱི་ཁ་སྐོང་བར་མི་འོས་པ་ལ་འདུན་པ་བླང་དུ་རུང་བ་ཡོད་དེ། བསླབ་པ་བྱིན་པ་ལས་དེ་བླང་དུ་རུང་ངོ་ཞེས་གསུངས་སོ། །
ལུས་སམ་འདུན་པས་མ་འདུས་པ་སྟེ། གཞན་དུ་ན་དོན་མེད་པའི་ཕྱིར་རོ། །
གང་ལ་མི་མཐུན་པའི་ལས་བྱེད་པ་མ་ཡིན་པ་སྟེ། གཞན་དུ་ན་ཆད་པ་བཅད་པའི་ལས་གསུངས་པ་དོན་མེད་དུ་འགྱུར་པའི་ཕྱིར་རོ། །
མྱོས་པའི་གནང་བ་མ་ཐོབ་པ་སྟེ། གཞན་དུ་ན་བག་ཡངས་དང་འབྲེལ་བའི་ཕྱིར་རོ། །
ངེས་པར་ཤེས་སམ་འཕྲིགས་པ་ཡིན་པ་སྟེ། གཞན་དུ་ན་འདུན་པ་ལེན་འདོད་ཀྱི་ཀུན་སློང་མི་འབྱུང་བའི་ཕྱིར་དང་། མ་འདུས་པར་ལས་བྱེད་པའི་ཀུན་སློང་མི་འབྱུང་བའི་ཕྱིར་རོ། །
དངོས་སུ་གྲངས་ཀྱི་ཁ་སྐོང་བར་བྱེད་པ་མ་ཡིན་པ་སྟེ། གཞན་དུ་ན་དགེ་འདུན་གྱི་གྲངས་མི་ཚང་བའི་ཕྱིར་དང་། ལུང་གཞི་ལས་གང་ན་དགེ་སློང་བཞི་འཁོད་པ་དེར་ནི་གསོ་སྦྱོང་བྱའོ། །
དེར་ནི་འདུན་པ་དང་ཡོངས་སུ་དག་པ་བླང་བར་མི་བྱའོ། །
ཞེས་གསུངས་སོ། །
དངོས་སུ་མི་འདུ་བའི་རྐྱེན་དང་ལྡན་པ་སྟེ། ན་བ་དང་དབང་མེད་པ་དང་ཞེས་གསུངས་པ་དང་། གཞན་དུ་ན་རྐྱེན་མེད་པས་འདུན་པ་འབུལ་བར་མི་འོས་པའི་ཕྱིར་རོ། །
ཡོངས་དག་བླང་བའི་ཡུལ་ནི། འདུན་པ་བླང་བའི་ཡུལ་བརྒྱད་སྔར་བསྟན་པ་དེ་ལ། ལས་ཀྱི་ཁ་སྐོང་བར་འོས་ཞེས་སྔར་བསྟན་པའི་གནས་སུ་བསྙེན་རྫོགས་ཀྱི་སྡོམ་པ་གསོར་རུང་ཡན་ཆད་དང་ལྡན་ཞེས་སྦྱར་ཞིང་། འདུན་པས་མ་འདུས་ཞེས་སྔར་བསྟན་པའི་གནས་སུ་ཡོངས་དག་མ་ཕུལ་བ་ཡིན་ཞེས་སྦྱར་ཏེ། གཞན་སྔར་དང་འདྲའོ། །
གཉིས་པ་རྟེན་གང་གིས་བླང་བ་ནི། ཆོས་བཅུ་གཉིས་དང་ལྡན་པ་སྟེ། དགེ་སློང་ཆོས་བདུན་ལྡན་གྱི་སྟེང་དུ། འགྲོ་བ་བཞི་དང་བྲལ་བ་དང་། བླངས་པ་དང་མ་བླངས་པའི་བྱེ་བྲག་ཤེས་པ་སྟེ། གཞན་དུ་ན་དགོས་པ་མེད་པའི་ཕྱིར་རོ། །
གསུམ་པ་གཞི་གང་ལ་བླང་བ་ནི་མཚམས་བཅད་པའི་ལས་མ་གཏོགས་པ་ལས་ཐམས་ཅད་ལ་འདུན་པ་བླང་དུ་རུང་སྟེ་གཞུང་དུ་ཤེས་པར་འགྱུར་རོ། །
ཡོངས་དག་ནི་གསོ་སྦྱོང་དང་དགག་དབྱེ་གཉིས་ལ་སྟེ། གསོ་སྦྱོང་དང་དགག་དབྱེ་ལའོ་ཞེས་གསུངས་ཤིང་། རྣམ་དག་གི་ལས་འདི་གཉིས་འབའ་ཞིག་ཡིན་པའི་ཕྱིར་རོ་ཞེས་གསུང་ངོ་། །
བཞི་བ་ཆོ་ག་ཇི་ལྟར་བྱ་བ་ནི། ཆོ་ག་ཉི་ཤུ་རྩ་ལྔ་ཅི་རིགས་ཏེ། འདུན་པ་རྐྱང་པ་དང་། གསོ་སྦྱོང་གི་ཡངས་དག་རྐྱང་པ་དང་། དགག་དབྱེ་རྐྱང་པ་འབུལ་བ་དང་། འདུན་པ་དང་གསོ་སྦྱོང་གི་ཡོངས་དག་གཉིས་ཚོགས་དང་། འདུན་པ་དང་དགག་དབྱེ་གཉིས་ཚོགས་འབུལ་བ་དང་ལྔ་པོ་གཞིར་བྱས་ཏེ། དང་པོ་གནས་བརྟན་གྱིས་ལེན་དུ་བཏང་བ་ལྔ། འབུལ་ལམ་འདྲི་བ་ལྔ། འབུལ་བ་ལྔ། གནས་བརྟན་གྱིས་བླངས་སམ་འདྲི་བ་ལྔ། ལེན་པ་པོས་བརྗོད་པ་ལྔའོ། །
ལྔ་པ་བླངས་ནས་བསླབ་བྱ་ནི། བརྒྱུག་པར་མི་བྱ་བ་ལ་སོགས་པ་སྟེ། གཞུང་དུ་ཤེས་པར་འགྱུར་རོ། །
དྲུག་པ་འདུན་པ་དང་ཡོངས་དག་འཇིག་པའི་རྒྱུ་ནི་ཞག་ལོན་པ་་་་་་ན་འཇིག་སྟེ་དགེ་སློང་མས་ཞག་ལོན་པས་འདུན་པ་མི་སྦྱིན་ན་ལྟུང་བྱེད་དུ་གསུངས་པའི་ཤུགས་ཀྱིས་གྲུབ་བོ། །
དང་། ཡུལ་དང་རྟེན་མཚམས་གཞན་དུ་སོང་བ་་་་་་ན་འཇིག་སྟེ། དེར་སོང་ན་ཚོགས་པའི་ལན་ལག་ཉམས་སོ་ཞེས་སོ། །
དང་། དགེ་འདུན་གྱི་ནང་དུ་མ་ཕྱིན་པར་ཡུལ་དང་རྟེན་ཤིའམ་བབས་པ་ལ་སོགས་པའོ། །
་་་་་མཚན་མ་གཉིས་ཅིག་ཅར་དུ་བྱུང་བ་ལྟ་བུའམ་མཚན་གྱུར་པ་བསྡུས། ཡན་ལག་གི་དོན་ནི། འདུན་པ་འབུལ་བ་ཞེས་སོ། །
མཚམས་བཅད་གཉིས་ཏེ་་་་་་ལས་གཞིའི་ཊཱི་ཀ་ལས་དཀྱིལ་འཁོར་བའི་མཚམས་བཅད་པ་དང་། མཚམས་ཆེན་པོ་བཅད་པ་གཉིས་ཞེས་བཤད་པས། མཚམས་བཅད་པ་གཉིས། ལ་ནི་མི་འགྲུབ་སྟེ་ལུང་གླེང་གཞི་ལས། ཉེ་བར་འཁོར་ལས་ཐམས་ཅད་འདུན་པ་དང་བཅས་པ་ཡིན་ནོ། །

མཚམས་བཅད་པ་ནི་མ་གཏོགས་སོ། །
ཞེས་གསུངས་སོ།་་་་་ཀརྨ་ཤ་ཏཾ་ལས་མཚམས་བཅད་པ་ལ་ནི་འདུན་པ་ཕུལ་བ་དེ་རང་མཐུན་པ་མི་འགྲུབ་སྟེ། མཚམས་དེར་གཏོགས་པའི་དགེ་སློང་ཐམས་ཅད་ལས་ཀྱི་གནས་དེར་འདུས་པར་བྱའོ་ཞེས་གསུངས་སོ། །
འགྲེལ་ཆུང་ལས་ཀྱང་། མཚམས་གཅོད་པའི་ཚེ་ན་ནི་ནད་པ་དང་རྒན་པོ་ཡང་འདུན་པ་འབུལ་དུ་མི་རུང་སྟེ། ཁྱོགས་ལ་བླངས་པའམ་དགེ་འདུན་ནད་པའི་གནས་སུ་དོང་སྟེ་མཚམས་བཅད་དགོས་སོ་ཞེས་བཤད་དོ། །
མཚམས་་་་་་དེ་ལ་འདུན་པ་ཕུལ་བས་མི་འགྲུབ་པའི་རྒྱུ་མཚན་ནི། ཁ་ཅིག་ན་རེ་མཚམས་པོ་ཆེ་གཅོད་པའི་ལས་བརྗོད་པ་ཕལ་ཆེར་བྱས་པ་སྟེ་བརྗོད་པ་ཆ་གཉིས་རྫོགས་པ་ན་ལས་འཆགས་ཤིང་། དཔག་ཚད་ཕྱེད་དང་གསུམ་ཚུན་ཆད་ཀྱི་དགེ་སློང་མ་འདུས་པར་བརྗོད་པ་ཆ་གསུམ་པ་མན་ཆད་པོ་དེ་བྱས་ན་ཉེས་བྱས་བསྐྱེད་ཅིང་། ཉེས་བྱས་དེ་འགེགས་པ་ལ་བར་སྐབས་དེར་འདུན་པ་ལེན་པ་སྒྲུབ་པར་མི་ནུས་པའི་ཕྱིར་ན། དཔག་ཚད་ཕྱེད་གསུམ་ཚུན་ཆད་ཀྱི་དགེ་སློང་ཐམས་ཅད་དངོས་སུ་འདུ་དགོས་པའོ་ཞེས་ཟེར་བ་ནི་མི་རིགས་ཏེ། བར་སྐབས་དེར་ཉེས་པ་དེ་བཅས་པ་ལ་དགོས་པ་མེད་པའི་ཕྱིར་དང་། དཀྱིལ་འཁོར་བ་གཅོད་པ་ལ་འདུན་པ་བླངས་པས་གོ་ཆོད་པར་འགྱུར་ཏེ། སྒྲུབ་པར་མི་ནུས་པ་མེད་པའི་ཕྱིར་ཏེ། མཚམས་རྒྱ་ཆུང་བས་དེར་འདུན་པ་ལེན་པ་ཚེགས་ཆུང་བའི་ཕྱིར་ཞེས་གསུངས་སོ། །
ཚ་རོང་བ། ཁ་ཅིག་ན་རེ་མཚམས་པོ་ཆེ་གཅོད་པ་ནི་ལས་ལ་མ་འདུ་བ་འགེགས་པ་ཡིན་པས་དངོས་སུ་ལས་རྒྱུ་འབྲས་རྗེས་སུ་མཐུན་པའི་ཕྱིར་ཞེས་ཟེར་བའང་མི་རིགས་ཏེ། འོ་ན་དཀྱིལ་འཁོར་བ་གཅོད་པ་ནི་ལས་ལ་མི་འདུ་བའི་དོན་དུ་ཡིན་པས། དཀྱིལ་འཁོར་གཅོད་པ་ལ་འདུན་པ་ཕུལ་བས་འགྲུབ་པར་ཐལ་བར་འགྱུར་ཏེ། མ་འདུས་ན་རྒྱུ་ལས་རྗེས་སུ་མཐུན་པའི་ཕྱིར་རོ་ཞེས་ཤ་མི་གསུང་ངོ་། །
འོ་ན་གང་ཞེ་ན་བཅད་པའི་ལས་ལ་འདུན་པ་ཕུལ་བས་མི་འགྲུབ་པའི་རྒྱུ་མཚན་ནི་བཅས་པའི་དབང་གིས་ཏེ། དེ་ལྟར་འཆའ་བ་ནི་མཚམས་བཅད་པ་འདི་ས་ཐག་འདི་ཙམ་ནས་འདུ་དགོས་ཀྱི་ས་མཚམས་འཛིན་པ་ཡིན་ལ། ལས་དེ་ལ་དངོས་སུ་འདུས་ན་ས་མཚམས་འདི་ཙམ་ནས་འདུ་དགོས་མི་དགོས་ཀྱི་ཚད་དེ་དངོས་སུ་ཤེས་པར་འགྱུར་གྱི། འདུན་པ་ཕུལ་ཏེ་དངོས་སུ་མ་འདུས་ན་ཚད་དེ་དངོས་སུ་ཤེས་པར་མི་འགྱུར་བའི་ཕྱིར་ཞེས་གསུང་ངོ་། །
་་་་་རང་གི་རྣམ་བཤད་ལས་མཚམས་བཅད་པ་ཞེས་བཤད་ཅིང་། ཀརྨ་ཤ་ཏཾ་ལ་སོགས་ལས་མཚམས་བཅད་པ་ནི་འདུན་པ་ཕུལ་བས་ལས་དེ་དང་མཐུན་པ་མི་འགྲུབ་སྟེ། མཚམས་དེར་གཏོགས་པའི་དགེ་སློང་ཐམས་ཅད་ཀྱིས་གནས་དེར་འདུ་བར་བྱའོ་ཞེས་ཏེ། མཚམས་བཅད་པ་ཞེས་སྣང་ཡང་མཚམས་བཅད་པ་ཞེས་པའོ། །
དབུལ་དུ་མི་རུང་ངོ་ཞེས་པ་ནི་ལུང་གླེང་གཞི་ལས། བསླབ་པ་བྱིན་པ་ལ་འདུན་པ་དབུལ་དུ་རུང་ངམ། ཉེ་བར་འཁོར་མི་རུང་སྟེ། ཆོས་ཉིད་ལ་རེག་་་་་་སྟེ་ཆོས་ཉིད་མངོན་དུ་མཐོང་ན་ནི་རུང་ངོ་། །
ཞེས་གསུང་ངོ་། །
ནམ་མཁའ་ལ་འདུག་པ་དང་། མཚམས་ཀྱི་ཕྱི་རོལ་ཏུ་འགྲོ་བ་དང་། ཆུ་ལྐོག་མ་ནུབ་ཙམ་ལ་འབོག་པ་གསུམ་གྱིས་ནི་འདུན་པ་འཇིག་སྟེ། དེར་སོང་ན་ཚོགས་པའི་ཡན་ལག་ཉམས་སོ་ཞེས་གསུངས་པའི་ཕྱིར་རོ། །
མ་ཀླས་པ་ཉིད་ནི་མ་གུས་པ་ཉིད་དེ། རང་གི་རྣམ་བཤད་ལས་མ་གུས་པ་ཉིད་ཅེས་བཤད་ཅིང་། ལུང་་་་་་དགག་དབྱེའི་གཞི་ལས་ཁྱད་དུ་བསད་པ་ཉིད་ཅེས་གསུངས་སོ། །
དགེ་སློང་ལ་བརྗོད་པར་བྱའོ། །
ཁ་ཅིག་ལས་དགེ་འདུན་ལ་ཞེས་སོ། །
འདིར་དགེ་སློང་ལ་བརྗོད་ན་འདུག་སྟེ་ལན་གསུམ་བརྗོད། དགེ་འདུན་ལ་བརྗོད་ན་ནི་འགྲེང་སྟེ་ལན་ཅིག་བརྗོད་ཅེས་ལུང་གཞི་ལས་གསུངས་ཤིང་། གཞིའི་འགྲེལ་བ་ལས་ཀྱང་བཤད་དོ། །

ལུང་གཞི་ལས། རྒྱལ་པོས་དགེ་སློང་བཟུང་བ་དང་ཞེས་གསུངས་ཏེ། རྒྱལ་པོ་ལ་སོགས་པ་གཞན་གྱིས་ཚེས་བཅོ་ལྔ་ལ་དགེ་སློང་བཟུང་ན་་་་་་ཞེས་པ་འདི་རྒྱལ་པོའི་ཕོ་བྲང་དུ་དགེ་སློང་བཟུང་བ་ན་ཕོ་བྲང་དང་གཙུག་ལག་ཁང་མཚམས་ཐ་དད་པའི་ཕྱིར་མ་འདུས་པའི་མི་མཐུན་པ་མི་བསྐྱེད་པས་དེ་ལྟར་ན་ཡང་དཀྱིལ་འཁོར་བར་བྱའོ་ཞེས་གསུངས་པ་དང་། མི་འགལ་ལམ་ཞེས་འདྲི་ན། འདི་ནི་ཕོ་བྲང་དུ་བཟུང་། མ་ཡིན་གྱི། རྒྱལ་པོ་ལ་སོགས་པ་དབང་པོ་ཆེ་ཚུར་འོངས་ཏེ། གཙུག་ལག་གི་མཚམས་ཀྱི་ནང་དུ་དགེ་སློང་བཟུང་བ་ལྟ་བུ་སྟེ། ཀརྨ་ཤ་ཏཾ་ལས་དགེ་སློང་འགའ་ཞིག་རྒྱལ་པོ་ལ་སོགས་པས་བཟུང་སྟེ་མཚམས་ཀྱི་ནང་ན་འདུག་ན་ཞེས་སོ། །
དཀྱིལ་འཁོར་བར་བྱའོ་ཞེས་པ་ནི་སྔར་གསོལ་གཉིས་ཀྱི་ལས་ཀྱིས་དཀྱིལ་འཁོར་བར་བཅད་པ་དེར་སོང་སྟེ་གསོ་སྦྱོང་བྱའོ། །
འདིའི་འགྲེལ་ཆུང་ལས་མཚམས་བུ་ཆུང་མིག་རས་ཀྱིས་བཅད་ལ་གསོལ་བ་དང་བརྗོད་པ་མི་དགོས་ཏེ་དེའི་ནང་དུ་གསོ་སྦྱོང་བྱར་རུང་ངོ་ཞེས་བཤད་པ་་་་་་འདི་ལ་འདུལ་བ་སྟོད་ལུགས་པ་རྣམས་མི་མགུ་ཡང་འདི་ནི་འདུལ་འཛིན་བརྒྱུད་པའི་མན་ངག་སྟེ་་་་་་དེང་སང་གི་དགེ་སློང་རྣམས་འཁྲུལ་བཅས་ཤེས་ཆེ་བས་དེ་དག་གིས་མ་འདུས་པའི་མི་མཐུན་པ་མི་བསྐྱེད་ཀྱང་། དགེ་སློང་མ་འདུས་པར་ལས་བྱེད་པ་འདི་མི་རིགས་སྙམ་དུ་ཐེ་ཚོམ་སེལ་བའི་དགོས་པ་ཡོད་དོ། །
སྔར་མི་འབད་པར་མི་བྱའོ་ཞེས་གསུངས་ན། སྐབས་འདི་ཉིད་ཀྱི་འགྲེལ་ཆུང་གི་མདོ་རྩ་བ་ལས་དེ་བཏང་བའི་ཕྱིར་ཕྱིས་མི་འབད་པར་མི་བྱའོ་ཞེས་བཤད་ཅིང་སྐབས་འདི་ཉིད་ཀྱི་ལུང་གཞི་ལས་ཕྱི་དེ་ཉིན་པར་དགེ་སློང་དེ་ཐར་བར་བྱ་བའི་ཕྱིར་འབད་པར་བྱ་སྟེ། འབད་པར་མི་བྱེད་ན་འགལ་ཚབས་ཅན་དུ་འགྱུར་རོ་ཞེས་གསུངས་པ་དང་འགལ་ཞེ་ན། གསོ་སྦྱོང་གི་སྔར་འབད་པ་དེ་ཉིད་གསོ་སྦྱོང་སྔ་མའི་ཕྱིས་འབད་པ་མིན་པས་མི་འགལ་ལོ། །
གོས་ལོབ་ནི་འགྲེལ་ཆུང་ལས་ལེ་ལོ་བྱས་ཏེ་འོལ་སྤྱི་ཙམ་དུ་བརྩོལ་བ་ཞེས་སོ་གསོ་སྦྱོང་བྱའོ་ཞེས་པ་འདིའི་སྤྱི་དོན་ལ་གཉིས་ལས། དང་པོ་དགོས་པའི་དོན་ནི་གསུམ་སྟེ། ཚུལ་ཁྲིམས་དག་པར་འགྱུར་བ་དང་། ཆོས་དག་པར་འགྱུར་བ་དང་། གསོ་སྦྱོང་མ་བྱས་པའི་ཉེས་བྱས་ཁེགས་པའོ། །
དང་པོ་ནི་ཚུལ་ཁྲིམས་རྣམ་པར་དག་པར་བྱ་བའི་ཕྱིར་ན་གསོ་སྦྱོང་གསུངས་ལ་ཞེས་བཤད་དེ། གསོ་སྦྱོང་གི་གནས་སུ་འཇུག་པ་ན་དགེ་སློང་རྣམས་ལྟུང་བ་བཤགས་པ་དང་བསྡམ་པ་དང་ལྟུང་བ་བྱིན་གྱིས་བརླབ་པ་བྱས་ན་གསོ་སྦྱོང་བྱེད་པ་ཡིན་པས་ཚུལ་ཁྲིམས་དག་པར་འགྱུར་བའོ། །
གཉིས་པ་མི་ཆོས་རྣམ་པར་དག་པར་བྱ་བའི་ཕྱིར་ན་དགག་དབྱེ་གསུངས་ཞེས་བཤད་ཅིང་། འོད་ལྡན་ལས་གསོ་སྦྱོང་དང་དགག་དབྱེ་གཉིས་ཀྱི་དོན་ནི་གཅིག་ཉིད་ཡིན་ནོ་ཞེས་དགོས་པ་གཅིག་ཡིན་པར་བཤད་པས་ཆོས་དག་པ་དེ་གསོ་སྦྱོང་གི་ཡང་དགོས་པ་ཡིན་པར་གྲུབ་བོ། །
ཆོས་དག་པ་ཞེས་བྱ་བ་ནི་ཉོན་མོངས་པ་མངོན་དུ་རྒྱུ་བའི་ཆོས་དག་པར་འགྱུར་བ་སྟེ། དགེ་བའི་བསམ་པ་མངོན་གྱུར་དང་བཅས་ཏེ་གསོ་སྦྱོང་བྱེད་པའི་ཕྱིར་དང་དུས་འདས་པ་དང་འབྱུང་བར་འགྱུར་བ་བརྗོད་པ་ལ་བརྟེན་ནས་མི་རྟག་པ་དྲན་པས་ཆགས་སྡང་ལ་སོགས་པ་ཉོན་མོངས་པ་མངོན་དུ་རྒྱུ་བ་མི་འབྱུང་བའི་ཕྱིར་རོ། །
གཉིས་པ་བསྡུས་པའི་དོན་ལ་ལྔ་ལས། དང་པོ་གནས་གང་དུ་གསོ་སྦྱོང་བྱ་བ་ནི། གནས་ཆོས་ལྔ་ལྡན་ནོ། །
དེ་ཡང་གནས་ལ་བློ་མཐུན་བྱས་པ་་་་་་ཕྱི་རོལ་ཉེ་འཁོར་འདོམ་གང་དང་བཅས་པ་འདི་ཞེས་གསུངས་པའི་དང་འབྲེལ་བ་སྟེ། གསོ་སྦྱོང་གི་གནས་ལ་བློ་མཐུན་པར་བྱའོ་ཞེས་གསུངས་པ་དང་། གཞན་དུ་ན་ཆོ་ག་མི་ཚང་བའི་ཕྱིར་རོ། །

ཉེ་འཁོར་འདོམ་གང་ཡན་ཆད་དང་ལྡན་པ་སྟེ། ཉེ་འཁོར་འདོམ་གང་དང་ལྡན་པའི་ཞེས་གསུངས་པ་དང་། གཞན་དུ་ན་བློ་མཐུན་གྱི་ཆོ་ག་དང་འགལ་བའི་ཕྱིར་རོ། །
མཚམས་པོ་ཆེའི་ནང་ཡིན་པ་སྟེ་ལུང་གཞི་ལས་མཚམས་ཆེན་པོ་བཅད་པ་དེར་དགེ་སློང་རྣམས་ཀྱིས་འདུག་སྟེ་གསོ་སྦྱོང་དང་དགག་དབྱེ་བྱའོ་ཞེས་གསུངས་ལ། དཔག་ཚད་ཕྱེད་དང་གསུམ་ཚུན་ཆད་ཀྱི་དགེ་སློང་ཀུན་གསོ་སྦྱོང་ལ་འདུས་པས་མཚམས་དེའི་དགེ་སློང་ཀུན་དག་པར་འགྱུར་བའི་དགོས་པ་ཡོད་པའི་ཕྱིར་དང་། དེ་ལྟ་ན་ཡང་དཀྱིལ་འཁོར་བར་བྱའོ་ཞེས་དམིགས་བསལ་དུ་གསུངས་པའི་ཕྱིར་རོ། །
གཙང་ཞིང་ཡངས་པ་ཡིན་པ་སྟེ། གསོ་སྦྱོང་གི་གནས་དག་ཏུ་ཕྱག་བདར་བྱ་བ་ཉིད་དོ་ཞེས་གསུངས་པ་་་་་་འགྲེལ་ཆུང་ལས་ཀྱང་གསོ་སྦྱོང་བྱེད་པའི་དུས་སུ་གསོ་སྦྱོང་བྱེད་པའི་སར་ཕྱག་བདར་བྱ་ཞེས་བཤད་དང་། གཞན་དུ་ན་འདུལ་བ་ནས་གསུངས་པའི་ཚུལ་ལུགས་དང་མི་མཐུན་པའི་ཕྱིར་རོ། །
འཇིགས་པའི་ཉེན་ཅན་མ་ཡིན་པ་སྟེ། འཇིགས་པ་དང་བཅས་པ་ཉིད་ཡིན་ན་ཞེས་གསུངས་པ་དང་། གཞན་་་་་་ཆོམ་རྐུན་ལ་སོགས་པའི་རྐྱེན་གྱིས་དུ་ན་བར་ཆད་དུ་འགྱུར་བའི་ཕྱིར་རོ། །
གཉིས་པ་རྟེན་གང་གིས་གསོ་སྦྱོང་བྱ་བ་ནི། སྤྱིར་བཏང་ལ་དགེ་འདུན་མཚན་ཉིད་བཞི་ལྡན་གྱིས་སོ། །
དགེ་སློང་འཁྲུལ་བཅས་ལྟ་བུ་ལས་ཀྱི་ཁ་སྐོང་བར་མི་འོས་པས་ཀྱང་གསོ་སྦྱོང་འགྲུབ་སྟེ། རང་གི་རྣམ་བཤད་དང་ཊཱི་ཀ་ལས་ཁ་སྐོང་བར་འོས་པ་མ་ཡིན་པས་གསོ་སྦྱོང་དང་དགག་དབྱེ་བྱས་པ་ནི་བྱས་པ་ཉིད་ཁོ་ན་ཡིན་ནོ་ཞེས་གསུངས་སོ། །
གསུམ་པ་དུས་གང་གི་ཚེ་གསོ་སྦྱོང་བྱ་བ་ནི། ཟླ་བ་ཕྱེད་ཕྱེད་ཀྱི་ཚེས་བཅོ་ལྔ་ལའོ་ཞེས་གསུངས་སོ། །
རིགས་པས་ཀྱང་འཐད་དེ། མཚན་མ་གསལ་བས་གསོ་སྦྱོང་མི་བརྗེད་པའི་ཕྱིར་དང་། དུས་བཟང་བས་གཉེན་པོ་སྟོབས་ཆེ་ཞིང་སྤྲོ་བ་དང་མཐུན་པའི་ཕྱིར་རོ། །
དེ་ཡང་ལོ་གཅིག་ཟླ་བ་བཅུ་གཉིས་ལ་གསོ་སྦྱོང་ཉི་ཤུ་རྩ་བཞི་ཡོད་པ་ལས། ཉ་བཅུ་གཉིས་དང་སྟོང་དྲུག་སྟེ་བཅོ་བརྒྱད་ནི་གསོ་སྦྱོང་བཅོ་ལྔ་པའོ། །
སྟོང་དྲུག་ནི་གསོ་སྦྱོང་བཅུ་བཞི་པའོ། །
འོ་ན་ལོའི་འགོ་གང་ནས་བཟུང་སྟེ་བརྩི་ཞེ་ན་འགྲེལ་ཆུང་ལས། སྟོན་ཟླ་ཐ་ཆུང་ཉ་བ་ནས་འགོ་བཟུང་སྟེ་བརྩིའོ་ཞེས་སོ། །
་་་་་མཛོད་ཀྱི་འགྲེལ་བཤད་ལས། ནང་པ་སངས་རྒྱས་པ་ཐམས་ཅད་ཀྱི་དུས་ཀྱི་དང་པོ་ནི་དགུན་དག་ཡིན་ནོ་ཞེས་གསུངས་པ་ཊཱི་ཀ་ལ་སྟོན་ཟླ་ཐ་ཆུང་ཉ་ཟད་ནས་དགུན་གྱི་དུས་ཚིགས་སོ་ཞེས་བཤད་དེ། འོ་ན་སྟོན་ཟླ་ཐ་ཆུང་དེ་རང་གང་ཡིན་ཞེ་ན། དེང་སང་ཁ་ཅིག་ན་རེ་དབྱུག་གུས་ཉ་བ་སྟོན་ཟླ་ཐ་ཆུང་ཡིན་ཏེ། རྟེན་འབྲེལ་གྱི་མདོ་འགྲེལ་ལས། ཉ་ཆེ་དབྱུག་པ་གང་ཡིན་པ། །
དེ་ནི་སྟོན་ཟླ་ཐ་ཆུང་ཡིན། །
མར་ངོ་ནས་ནི་ལ་ཟླ་འཛིན། །
ཞེས་བཤད་ཟེར་ཡང་རྟེན་འབྲེལ་གྱི་མདོ་འགྲེལ་ན་གཞུང་དེ་ཡེ་རང་མི་སྣང་སྟེ། དེ་ནི་བོད་ཀྱིས་བྱས་པའི་ཚིགས་བཅད་ཡིན་པར་ངེས་སོ། །
དབྱུག་གུས་ཉ་བ་ལ་སྟོན་ཟླ་ཐ་ཆུང་བྱེད་པ་འདི་ལ་སྒྲུབ་བྱེད་ཀྱི་གཞུང་གཏན་ནས་མེད་ཅིང་། དེ་ལ་གནོད་བྱེད་ཀྱི་གཞུང་དགུ་ཡོད་ཅིང་། གཞུང་དགུ་པོ་འདི་དག་ནི་སྨིན་དྲུག་གིས་ཉ་བ་སྟོན་ཟླ་ཐ་ཆུང་ཡིན་པའི་སྒྲུབ་བྱེད་ཡིན་ནོ། །
སྟོན་ཟླ་ཐ་ཆུང་ནི་སྨིན་དྲུག་གིས་ཉ་བའི་ཟླ་བ་དེ། ཉི་མའི་སྙིང་པོའི་མདོ་ལས། བདག་གིས་རྒྱུ་སྐར་སྨིན་དྲུག་བརྗོད། །
ཟླ་བ་ཉ་ཚེ་ཟླ་རངས་འགྱུར། །
སྟོན་ཟླ་ཐ་ཆུང་ཞེས་བྱའོ། །
ཞེས་གསུངས་པ་དང་རྒྱ་ཆེ་རོལ་པ་ལས་ཀྱང་དཔྱིད་ཟླ་ཐ་ཆུང་གི་ཚེ་སྐར་མས་ག་ལ་བབ་པ་ཞེས་པ་ས་གས་ཉ་བ་ལ་མངོན་པར་བྱང་ཆུབ་པའི་དུས་དཔྱིད་ཟླ་ཐ་ཆུང་ཡིན་པར་གསུངས་པ་དང་། ་་་་་སྨིན་དྲུག་གིས་ཉ་བ་ལ་སྟོན་ཟླ་ཐ་ཆུང་དུ་བྱས་ཏེ་བརྩིས་ན་དཔྱིད་ཟླ་ཐ་ཆུང་ལ་ས་གས་ཉ་བ་འབྱུང་ཡང་། དབྱུག་གུས་ཉ་བ་ལ་སྟོན་ཟླ་ཐ་ཆུང་དུ་བྱས་ཏེ། བརྩིས་ན་དེ་ལྟར་མི་འགྱུར་རོ། །

ལས་བརྒྱ་པའི་རྒན་པོ་སྐྱེས་ཀྱི་བྱུང་བ་ལས་དབྱར་གྱི་ཚུལ་ཞུགས་ཐོན་པའི་ཚེ་ན་ལྗོན་ཤིང་རྣམས་ཀྱི་འདབ་མ་སྐྱ་བོར་འགྱུར་ཞིང་། སྤང་པོ་ཁ་དོག་སེར་པོར་འགྱུར་བར་གསུངས་པ་་་་་་སྨིན་དྲུག་གིས་ཉ་བ་ལ་སྟོན་ཟླ་ཐ་ཆུང་དུ་བྱས་ཏེ་བརྩིས་ན་དབྱར་གྱི་ཚུལ་ཞུགས་ཐོན་པའི་ཚེ་ན། ལྗོན་ཤིང་རྣམས་ཀྱི་འདབ་མ་སྐྱ་བོར་འགྱུར་གྱི་དབྱུག་གུས་ཉ་བ་ལ་སྟོན་ཟླ་ཐ་ཆུང་དུ་བྱས་ཏེ་བརྩིས་ན་དེ་ལྟར་མི་འགྱུར་བ་དང་། ལུང་དགེ་སློང་ཕའི་རྣམ་འབྱེད་ལས་་་་་་རས་ཆེན་བཞག་ཕྱིས་པའི་སྐབས་སུ། དབྱར་ཚུལ་ཞུགས་ཐོན་ནས་ཟླ་བ་ཕྱེད་ཀྱི་མཐའ་ལས་འདས་པར་རས་ཆེན་འཆང་ན་ཆར་གོས་མི་དགོས་པའི་དུས་སུ་ཆར་གོས་འཆང་བའི་ལྟུང་བ་འབྱུང་བར་གསུངས་པ་དང་།་་་་་སྨིན་དྲུག་གིས་ཉ་བ་ལ་སྟོན་ཟླ་ཐ་ཆུང་དུ་བྱས་ཏེ་བརྩིས་ན་དབྱར་ཚུལ་མཇུག་ཐོན་ནས་ཟླ་བ་ཕྱེད་ན་ཆར་འབབ་ཐག་ཆད་པར་འགྱུར་གྱི་དབྱུག་གུས་ཉ་བ་ལ་སྟོན་ཟླ་ཐ་ཆུང་བྱས་ཏེ་བརྩིས་ན་དེ་ལྟར་མི་འགྱུར་རོ། །
ཁྲུས་བྱེད་པའི་སྐབས་ཀྱི་དགེ་སློང་ཕ་མའི་ལུང་རྣམ་འབྱེད་གཉིས་ཀ་ལས་ཀྱང་་་་་་རིན་པོ་ཆེ་དང་ཚ་བའི་དུས་ཞེས་ཚད་པ་ཚ་བའི་དུས་ནི། དབྱར་སྔ་མ་ཁས་ལེན་པའི་སྔ་རོལ་ཟླ་བ་ཕྱེད་དང་གཉིས་ནས་ཚད་པ་ཚ་་་་་་སྨིན་དྲུག་གིས་ཉ་བ་ལ་སྟོན་ཟླ་ཐ་ཆུང་དུ་བྱས་ཏེ་བརྩིས་ན་དེའི་ཚེ་ན་ཚད་པ་ཆེ་བའི་དུས་འབྱུང་གི དབྱུག་གུས་ཉ་བ་ལ་སྟོན་ཟླ་ཐ་ཆུང་བྱས་ཏེ་བརྩིས་ན་དེ་ལྟར་མི་འགྱུར་རོ། །
བའི་དུས་ཡིན་པར་བཤད་པ་དང་། ལུང་དགེ་སློང་མའི་རྣམ་འབྱེད་ལས་ཀྱང་། སོ་་་་་་དུས་ཚིགས་དྲུག་གི་དབང་དུ་བྱས་ནས་ག་རྣམས་ཀྱི་ཐ་མ་ལ་ཉི་མ་ཕྱེའི་་་་་་ཉི་མ་ཕྱེད་ཀྱི་དོན་ཏེ་བརྡའི་རྙིང་ངོ་། །
དུས་ན་ལྗོན་ཤིང་རང་གི་གྲིབ་མས་ཁྱབ་ཅིང་འདུག་པ་ཉེ་འཁོར་ཡིན་ནོ་ཞེས་གསུངས་པ་དང་། བསྡུས་པ་་་་་་དུས་ཚིགས་ལྔའི་དབང་དུ་བྱས་ནས་ལས་ཀྱང་དཔྱིད་རྣམས་ཀྱི་ཟླ་བ་ཐ་མའི་ཉི་མ་ཕྱེའི་གྲིབ་མ་དང་རླུང་གིས་མ་བསྐྱོད་་་་་་པ་དང་ལག་པ་ལ་སོགས་པས་གཏོར་བ་མིན་པར་རང་བཞིན་གྱིས་མེ་ཏོག་དང་པའི་འདབ་མ་ས་ལ་གར་ལྟུང་བ་ཉེ་འཁོར་ཡིན་ནོ་ཞེས་གསུངས་པ་དང་། སྨིན་དྲུག་གིས་ཉ་བའི་མར་ངོ་ནས་ལོ་འགོ་བཟུང་ནས་སྨིན་དྲུག་གིས་ཉ་ལ་སྟོན་ཟླ་ཐ་ཆུང་དུ་བྱས་ཏེ་བརྩིས་ན་ལྗོན་ཤིང་རང་གྲིབ་རང་ལ་འཁོར་བ་དེ་སོ་ག་རྣམས་ཀྱི་ཐ་མ་ལ་འབྱུང་གི་དབྱུག་གུས་ཉ་བ་ལ་སྟོན་ཟླ་ཐ་ཆུང་བྱས་ཏེ་བརྩིས་ན་དེ་ལྟར་མི་འགྱུར་རོ། །
གཞུང་དེ་རྣམས་ཐམས་ཅད་དང་མཐུན་པར་འགྱུར་གྱི་དབྱུག་གུས་ཉ་བའི་མར་ངོ་ནས་ལོ་འགོ་བཟུང་ན་གཞུང་དེ་རྣམས་ཐམས་ཅད་དང་མི་མཐུན་ནོ། །
མེ་ཏོག་ཕྲེང་རྒྱུད་ལས། ས་ག་དང་ནི་ཆུ་སྟོད་དང་། །
དེ་བཞིན་ཁྲུམས་སྨད་སྨིན་དྲུག་ཅན། །
རྒྱལ་དང་དབོ་ཞེས་བྱ་བ་ཉིད། །
དྲུག་པོའི་མར་ངོ་བཅུ་བཞིར་བརྗོད། །
ཅེས་གསུངས་པ་དང་། དགེ་ཚུལ་གྱི་ལོ་དྲི་བ་ལས་ཀྱང་། རྒྱལ་དང་དབོ་དང་ས་ག་དང་། །
ཆུ་སྟོད་ཁྲུམས་སྟོད་སྨིན་དྲུག་ཅན། །
འདི་རྣམས་ཀྱི་ནི་ནག་པོའི་ཕྱོགས། །
ཟླ་ཕྱེད་གསོ་སྦྱོང་བཅུ་བཞི་པའོ། །
ཞེས་སྨིན་དྲུག་གིས་ཉ་བའི་མར་ངོ་གསོ་སྦྱོང་བཅུ་བཞི་པར་གསུངས་པ་དེ་ཡང་། དབྱུག་གུས་ཉ་བའི་མར་ངོ་ནས་ལོ་འགོ་བཟུང་ན་འགལ་བར་འགྱུར་ལ། སྨིན་དྲུག་གིས་ཉ་བའི་མར་ངོ་ནས་ལོ་འགོ་བཟུང་ན་གཞུང་དེ་གཉིས་དང་ཡང་ཤིན་ཏུ་མཐུན་ཏེ། རྒྱ་གར་གྱི་ལུགས་ཀྱིས་ཟླ་བ་རང་རང་གི་མར་ངོ་སྔོན་དུ་འབྱུང་ཞིང་། ཡར་ངོ་ཕྱིས་འབྱུང་སྟེ། མར་ངོའི་ཚེས་གཅིག་ལ་ཟླ་བའི་འགོ་བྱས་ནས། ཉ་ནི་ཟླ་བའི་མཇུག་ཡིན་པར་སྡེ་སྣོད་གསུམ་ག་ལས་གསུངས་སོ། །

་་་་་བོད་ཀྱི་ལུགས་ཀྱི་ཡར་ངོའི་ཚེས་གཅིག་ལ་ཟླ་བའི་འགོ་བྱས་ནས་སྟོང་ལ་ཟླ་བའི་མཇུག་ཡིན་པར་བྱེད་ཀྱང་། རྒྱ་གར་གྱི་ལུགས་ཟླ་བ་དུམ་བུར་བཅད་དེ་མར་ངོའི་ཚེས་གཅིག་ལ་ཟླ་བའི་འགོ་བྱས་ནས་ཉ་ནི་ཟླ་བའི་མཇུག་ཡིན་པར་བཞེད་དེ། དེ་ཡང་མངོན་པ་མཛོད་ཀྱི་འགྲེལ་པ་ལས་བཤད་ཟླ་བ་ཐམས་ཅད་ཀྱང་མར་གྱི་ངོ་སྔ་སྟེ། མདོ་སྡེ་ཉི་མའི་སྙིང་པོ་ལས་ཀྱང་ཉ་ནི་ཟླ་བའི་མཇུག་ཡིན་པར་ལན་མང་དུ་གསུངས་སོ། །
འདུལ་བ་ལས་ཀྱང་བདག་ཉིད་གནས་པར་ཁས་བླངས་པའི་ཉི་མའི་ཟླ་བ་སྔ་མའི་དང་པོ་ཞེས་གསུངས་པ་དང་། གསོ་སྦྱོང་གི་དུས་འདས་པ་དང་འབྱུང་འགྱུར་བརྗོད་པའི་སྐབས་ཀྱི་བམ་པོ་ལྔ་བཅུ་པ་ལས་ཟླ་བ་ཉ་བ་དེ་ཟླ་བའི་མཇུག་ཡིན་པར་ལན་མང་དུ་གསུངས། ཚེས་བཅུ་དྲུག་པའོ། །
ཞེས་པ་ནི་དོན་འགྱུར་བྱས་པ་ཡིན་ལ་འགྲེལ་ཆུང་གི་མདོ་རྩ་བ་ལས་ཚེས་གཅིག་པའི་ཞེས་འབྱུང་བ་དེ་ནི་སྒྲ་འགྱུར་མཛད་དེ་མར་ངོའི་ཚེས་གཅིག་ལའོ་དེས་ན་པེ་ཤ་ཀའི་ཚིག་ལེའུར་བྱས་པ་དང་བསླབ་པའི་གཞི་མདོ་ལས་ཚེས་གཅིག་ལ་དབྱར་གནས་པར་ཁས་བླང་ཞེས་བཤད་དོ། །
དེ་ལྟར་ན་སྨིན་དྲུག་གིས་ཉ་བའི་ཕྱི་དེ་ཉིན་པར་ནས་ལོའི་འགོ་བཟུང་སྟེ། དགུན་སྟོད་ཀྱི་དུས་དང་དགུན་སྨད་ཀྱི་དུས་དང་དཔྱིད་ཀྱི་དུས་དང་སོ་གའི་དུས་དང་དབྱར་གྱི་དུས་དང་སྟོན་གྱི་དུས་ཏེ་དུས་ཚིགས་དྲུག་ལས། དུས་ཚིགས་རེ་རེ་ལ་ཟླ་བ་གཉིས་གཉིས་ཏེ། གསོ་སྦྱོང་བཞི་བཞི་ཡོད་པ་ལས། ཟླ་བ་ཕྱེད་དང་གཅིག་འདས་དང་གཉིས་འདས་ཐམས་ཅད་བཅོ་ལྔ་པའོ། །
ཟླ་བ་ཕྱེད་གཉིས་འདས་ཐམས་ཅད་བཅུ་བཞི་པ་སྟེ། མཛོད་འགྲེལ་་་་་་རྒྱལ་སྲས་མ་ལས་དོན་འདི་ལྟར་གསུངས་ཏེ། དགུན་སྟོད་ཟླ་བ་གཉིས་དང་དགུན་སྨད་ཟླ་བ་གཉིས་ཏེ་དགུན་གྱི་དུས་ཟླ་བ་བཞིར་བྱས་ནས་དགུན་དང་དབྱར་རྣམས་ཀྱི། །
ཟླ་བ་ཕྱེད་དང་གཉིས་འདས་པའི། །
ལྷག་མ་ཟླ་བ་དྲུག་པོ་ལ། །
མཁས་པས་ཞག་ནི་དབྲི་བར་བྱ། །
བཞི་པ་ཚུལ་ཇི་ལྟར་གསོ་སྦྱོང་བྱ་བ་ནི། སྦྱོར་དངོས་མཇུག་གསུམ་ལས། དང་པོ་གསོ་སྦྱོང་གི་སྦྱོར་བའི་ཆོ་ག་ནི་དྲུག་སྟེ།་་་་་སོ་གའི་དུས་ཀྱང་དཔྱིད་ཀྱི་དུས་ཀྱི་ཁོངས་སུ་བསྡུས་ཏེ་དཔྱིད་ཀྱི་དུས་ཟླ་བ་བཞིར་བྱས་ནས། དཔྱིད་དང་སྟོན་གྱི་དུས་ཀྱང་དབྱར་རིང་པོའི་དུས་ཀྱི་ཁོངས་སུ་བསྡུས་ཏེ་དབྱར་གྱི་དུས་ཟླ་བ་བཞིར་བྱས་ནས། རང་གཞན་གྱི་ལྟུང་བ་དག་པར་བྱ་བ་དང་། གཙུག་ལག་ཁང་གི་བྱ་བ་རྗེས་སུ་སྒྲུབ་པ་་་་་་སྟེ་ཆག་ཆག་གདབ་པ་དང་ཕྱག་བདར་བྱ་བ་ལ་སོགས་པ་དང་། ཆོས་བཤད་ཉན་བྱ་བ་དང་། དགེ་བསྐོས་ཀྱི་ཚུལ་ཤིང་བྲིམ་ཞིང་དགེ་སློང་རྣམས་བགྲང་བ་དང་། མ་འདུས་ན་འདུན་པ་དང་ཡོངས་དག་བླང་བ་དང་། དགེ་སློང་གང་ཡང་རུང་བས་མེ་ཏོག་དབུལ་ཞིང་སོ་སོ་ཐར་པའི་མདོ་གདོན་པར་གསོལ་བ་ལན་གསུམ་གདབ་པའོ། །
དང་པོ་ལ་གསུམ་ལས། དང་པོ་རང་གི་ལྟུང་བ་དག་པར་བྱ་བ་ནི། མཐོལ་བ་དང་བཤགས་པ་དང་བསྡམ་པ་དང་ལྟུང་བ་བྱིན་གྱིས་བརླབ་པ་སྟེ། འོག་ཏུ་རང་རང་གི་སྐབས་སུ་འཆད་པར་འགྱུར་རོ། །
གཉིས་པ་གཞན་གྱི་ལྟུང་བ་དག་པར་བྱ་བ་དང་། གསུམ་པ་རང་གཞན་གཉིས་ཀའི་ལྟུང་བ་དག་པར་བྱ་བ་ནི་གཞུང་དུ་འཆད་པར་འགྱུར་རོ། །
གཉིས་པ་དངོས་གཞིའི་ཆོ་ག་ནི་སོ་སོ་ཐར་པའི་མདོ་འདོན་པ་སྟེ་ལུང་གཞི་ལས་གསོ་སྦྱོང་ནི་སོ་སོ་ཐར་པའི་མདོ་གདོན་པའོ་ཞེས་གསུངས་ཤིང་། འདི་ཉིད་ལས་ཀྱང་སོ་སོ་ཐར་པའི་མདོ་གདོན་པས་སོ་ཞེས་སོ། །
དེའང་ལེགས་པར་ཐོན་པའི་རྒན་རབས་ཚུལ་ཁྲིམས་དག་པས་གདོན་ཏེ། ལེགས་པར་ཐོན་པས་གདོན་ཏོ་ཞེས་པ་དང་། དགེ་འདུན་གྱི་གནས་བརྟན་གྱིས་སོ་ཞེས་པ་དང་། བསླབ་པ་བྱིན་པས་གདོན་པར་མི་བྱའོ་ཞེས་གསུངས་པས་སོ། །

གསུམ་པ་མཇུག་གི་ཆོ་ག་ནི་བསྔོ་བ་སྟེ། སོ་སོ་ཐར་པ་བཏོན་པ་ཡི། །
བསོད་ནམས་འགྲུབ་པ་གང་ཡོད་པ། །
དེས་ནི་འཇིག་རྟེན་མ་ལུས་པ། །
ཐུབ་དབང་གོ་འཕང་ཐོབ་པར་ཤོག །ཅེས་གསུངས་པའོ། །
ལྔ་པ་དམིགས་བསལ་གྱི་དོན་ལ་བཞི་ལས། དང་པོ་གནས་ཀྱི་དམིགས་བསལ་ནི་གནས་མཚམས་པོ་ཆེར་མ་གྲུབ་ན་དཀྱིལ་འཁོར་བ་དང་མཚམས་གཏན་ནས་མ་བཅད་པ་ཡང་བྱའོ། །
གཉིས་པ་རྟེན་གྱི་དམིགས་བསལ་ནི་འདུག་སྟེ་གསོ་སྦྱོང་བྱ་བ་ཡིན་ཡང་མགྲོན་པོ་མི་སྡོད་ན་འགྲོ་བཞིན་དུ་བྱའོ་ཞེས་གསུངས་སོ། །
གསུམ་པ་དུས་ཀྱི་དམིགས་བསལ་ནི་ཚེས་བཅོ་ལྔའི་མཚན་མོ་མཐའི་གོང་དུ་མ་གྲུབ་ན། ལས་ལ་ནི་འདས་ན་ཉི་མ་ཤར་བའི་འོ་ཞེས་གསུངས་པ་དང་། བཀྲ་ཤིས་ཀྱི་གསོ་སྦྱོང་ལྟ་བུ་ཚེས་གྲངས་གང་ཡང་རུང་བ་ལའོ། །
བཞི་པ་ཆོ་གའི་དམིགས་བསལ་ནི།་་་་་གསོ་སྦྱོང་བྱེད་པ་ལ་སོ་སོ་ཐར་བའི་མདོ་གདོན་དགོས་ཀྱང་། སྒྲ་མི་འདོད་ན་་་་་་སྡིག་པ་ཅི་ཡང་མི་བྱ་སྟེ་ཞེས་སོགས་ཀྱི་ཚིགས་བཅད་བཏོན་ལ་མདོར་བསྡུས་པས་སོ། །
ཞེས་གསུངས་པ་དང་། སྔོན་གྱི་ཆོ་གའི་སྐབས་སུ་ཚིགས་བཅད་གདོན་པས་གསོ་སྦྱོང་འགྲུབ་བོ། །
དགེ་ཚུལ་གྱི་གསོ་སྦྱོང་སྔགས་རྣམ་པར་བཞག་པས་བྱ་ཞིང་། དགག་དབྱེ་བྱས་པས་ཀྱང་གསོ་སྦྱོང་གི་དགོས་པ་འགྲུབ་བོ། །
ཡོངས་དག་ཕུལ་བ་དང་། གསོ་སྦྱོང་བྱིན་གྱིས་བརླབས་པས་ཀྱང་གསོ་སྦྱོང་མ་བྱས་པའི་ཉེས་པ་ཁེགས་པའོ། །
ཡན་ལག་གི་དོན་ནི། གསོ་སྦྱོང་བྱའོ་ཞེས་པ་ནས་སོ། །
ཚེས་བཅོ་ལྔ་ལའོ་ཞེས་པའི་ཊཱི་ཀ་ལས། ཚེས་བཅོ་ལྔ་ཞེས་སྨོས་པས་བཅུ་བཞིའི་གསོ་སྦྱོང་ཡང་བསྡུས་ཏེ་གསོ་སྦྱོང་བཅུ་བཞི་པ་དེ་ཉིད་ཚེས་བཅོ་ལྔ་ཡིན་པའི་ཕྱིར་ཞེས་པ་ནི་མར་ངོའི་ཟླ་བ་ཕྱེད་པ་དེ་ལ་བར་སྐབས་སུ་ཞག་གཅིག་ཆད་པ་སྟེ་རེས་འགའ་ཚེས་བཅུ་དྲུག་ནས་བཅོ་བརྒྱད་དུ་འཕོས་ཏེ་ཚེས་བཅུ་བདུན་ཆད་པ་འོང་། དེས་མཚོན་ནས་རེས་འགའ་ཚེས་ཉི་ཤུ་བཞི་ནས་ཉི་ཤུ་དྲུག་ཏུ་འཕོས་ཏེ་ཚེས་ཉི་ཤུ་ལྔ་ཆད་པ་འོང་ཡང་མར་ངོའི་ཚེས་བཅོ་ལྔ་ཁོ་ན་ཆད་པ་མ་ཡིན་པས་ཚེས་བཅོ་ལྔ་ཡིན་པའི་ཕྱིར་རོ་ཞེས་གསུངས་སོ། །
ཚེས་བཅོ་ལྔ་ཡིན་ཡང་གསོ་སྦྱོང་བཅུ་བཞི་པ་ཞེས་བརྗོད་པ་ནི་ཟླ་ཕྱེད་དེ་ལ་བར་སྐབས་སུ་ཞག་གཅིག་ཆད་པས་འཇིག་རྟེན་པས་མཐར་ཆགས་སུ་བརྩིས་པའི་ཞག་བཅུ་བཞི་པ་ཡིན་པའི་ཕྱིར་རོ། །
བཞི་པ་ལ་རེག་ན་ཞེས་པ་ནི་ཕམ་པ་དང་ལྷག་མ་དང་མ་ངེས་པ་དང་ལྟུང་བྱེད་དང་སོ་སོར་བཤགས་བྱ་ཉེས་བྱས་གདོན་པ་སྟེ་དྲུག་གི་བཞི་པ། སྤང་ལྟུང་ལ་རེག་ན་དེ་ནི་ཕལ་ཆེར་བྱས་ཟིན་ནས་འཕྲོ་འཇོག་པ་མི་རིགས་པའི་ཕྱིར་རོ། །
མ་གྲུབ་ན་བྱིན་གྱིས་བརླབ་པའི་ཕྱིར་གསོལ་བ་བྱ་ཞེས་ལྟུང་བ་བྱིན་རློབ་པའི་དོན་ནི། སྤྱིར་ལྟུང་བ་ལ་འཛོམ་པ་དང་། ད་ལྟར་ཕྱིར་འཆོས་པའི་རྐྱེན་མ་འཛོམ་པ་དང་། རྐྱེན་འཛོམ་པ་ན་ཕྱིར་འཆོས་པ་གོ་བར་བྱེད་པའམ། དེ་ལྟར་དམ་འཆའ་བའོ། །
འདིའི་སྤྱི་དོན་ལ་གཉིས་ལས། དང་པོ་ལྟུང་བ་བྱིན་གྱིས་བརླབས་པའི་དགོས་པ་ནི། ལས་ཀྱི་ཁ་སྐོང་བར་འོས་པ་དང་། གནས་སྐབས་དེར་མ་དག་ཀྱང་རྫུན་ལ་བརྟེན་པའི་ཉེས་པ་མི་འབྱུང་བའོ། །
གཉིས་པ་བསྡུས་པའི་དོན་ལ་གཉིས་ཏེ། ལས་ཀྱི་གནས་སུ་མ་འདུས་པས་བྱིན་གྱིས་བརླབ་པ་དང་། འདུས་པས་བྱིན་གྱིས་བརླབ་པའོ། །
དང་པོ་ལ་བཞི་ལས། དང་པོ་ཡུལ་གང་གི་མདུན་དུ་བྱིན་གྱིས་བརླབ་པ་ནི། དགེ་སློང་ཆོས་བདུན་ལྡན་གྱི་མདུན་དུའོ། །
གཉིས་པ་རྟེན་གང་གིས་བྱིན་གྱིས་བརླབ་པ་ནི། རྟེན་ཆོས་ལྔ་ལྡན་ཏེ། ཕམ་པས་མ་གོས་པའི་བསྙེན་རྫོགས་ཀྱི་སྡོམ་པ་དང་ལྡན་པ་དང་། ཤེས་པ་རང་བཞིན་དུ་གནས་པ་དང་། ལུས་ཐ་མལ་པར་གནས་པ་དང་། གནས་ནས་མ་ཕྱུང་བ་དང་། དངོས་སུ་ཕྱིར་འཆོས་པའི་རྐྱེན་དང་མི་ལྡན་པའོ། །

ཐ་མ་ནི་ཕྱིར་འཆོས་པའི་ཡུལ་མེད་པ་དང་། ཡུལ་གྱི་གྲངས་མ་ཚང་བ་དང་། ཡུལ་དང་ལྟུང་བ་མཐུན་པ་དང་།་་་་་ཀརྨ་ཤ་ཏཾ་ལས་དགེ་འདུན་ཐམས་ཅད་ལྟུང་བའི་ཕྱིར་རྩོད་པར་གྱུར་ན་ལྟུང་བ་དེ་ནི་གང་དེ་ལས་ཇི་ལྟར་ནི་ལྡང་བར་འགྱུར་ཞེས་བྱ་བ་ལ་སོགས་པ། རྩོད་པ་དང་བཅས་པ་དང་།་་་་་ཀརྨ་ཤ་ཏཾ་ལས་ལྟུང་བ་དེ་ནི་གང་ཡིན། དེ་ལས་ཇི་ལྟར་ལྟུང་བར་འགྱུར་ཞེས་སོགས་ཀྱིས། ངེས་པ་ཉིད་མ་ཡིན་པ་དང་། ཡིད་་་་་་ཀརྨ་ཤ་ཏཾ་ལས་དགེ་འདུན་ཐམས་ཅད་ལྟུང་བ་ལ་ཡིད་གཉིས་དང་བཅས་པར་གྱུར་ན་གཉིས་སུ་གྱུར་པ་དང་། ཆད་པའི་ལས་སྔོན་དུ་མ་སོང་བ་དང་བདུན་ལས་གང་ཡང་རུང་བའོ། །
གཞན་དུ་ན་རྐྱེན་མེད་པས་ལྟུང་བ་བྱིན་གྱིས་བརླབ་པ་མི་འཆགས་སོ། །
གསུམ་པ་ལྟུང་བ་གང་བྱིན་གྱིས་བརླབ་པ་ནི། ལྟུང་བ་ཆོས་བཞི་ལྡན་ཏེ། བྱིན་གྱིས་བརླབས་པས་འདག་ཏུ་རུང་བ་ཡིན་་་་་་དེ་ནི་ཕམ་པ་དང་བསྡམ་བྱ་ལས་གཞན་པའི་ལྟུང་བ་སྟེ། ཕམ་པ་ལ་བྱིན་རླབས་མི་འཆགས་ཤིང་བསྡམ་བྱ་ལའང་བྱིན་རླབས་མི་འཆགས་ཏེ་དངོས་སུ་ཕྱིར་བཅོས་པར་ནུས་པ་ཉིད་ཡིན་ན་མི་འགྱུར་ཞེས་གསུངས་པས་ཤེས་སོ། །
བདག་གི་རྒྱུད་དང་འབྲེལ་བར་ཡོད། ངོ་ཤེས་སམ་ཡིད་གཉིས་ཟ་བ་དང་། གཞི་དེ་ལས་བྱུང་བ་མ་ཡིན་པ་དེ། དང་པོ་གསུམ་ལས་གཞན་དུ་ན་བྱིན་རླབས་མི་འཆགས་པའི་ཕྱིར་དང་། ཐ་མ་ལས་གཞན་དུ་ན་བྱིན་རླབས་མི་དགོས་པའི་ཕྱིར་རོ། །
བཞི་པ་ཆོ་ག་གང་གིས་བྱིན་གྱིས་བརླབ་པ་ནི་གང་ཟག་གིས་ལྟུང་བ་བྱིན་གྱིས་བརླབ་པ་ནི་སྔགས་རྣམ་པར་བཞག་པ་ལན་གསུམ་བརྗོད་པ་ལས་སོ། །
གཉིས་པ་ལས་ཀྱི་གནས་སུ་འདུས་པས་བྱིན་གྱིས་བརླབ་པ་ལ་གཉིས་ལས། དང་པོ་དགེ་འདུན་ཐམས་ཅད་ཀྱིས་ལྟུང་བ་ཐུན་མོང་དུ་བྱིན་བརླབ་པ་ནི་གསོལ་བ་འབའ་ཞིག་པའི་ལས་ཀྱིས་སོ། །
གཉིས་པ་གང་ཟག་གཞན་གྱིས་ལས་ཀྱི་གནས་སུ་འདུས་པ་ན་ལྟུང་བ་བྱིན་གྱིས་བརླབ་པ་ནི། དེའི་ཚེ་ན་གང་ཟག་གིས་ཕྱིར་འཆོས་པའི་རྐྱེན་འཛོམ་པ་ཡང་བྱིན་གྱིས་བརླབ་སྟེ་དགེ་འདུན་འགོར་བ་སྤང་བའི་ཕྱིར་རོ། །
དེ་ཡང་ལས་ཀྱི་ཁ་སྐོང་བྱེད་པས་ནི་དྲུང་ན་མོ་ལ་སྔགས་ལན་ཅིག་གིས་སོ། །
ལས་བྱེད་པས་ནི་སྔགས་ཞེས་པ་སྤངས་ཏེ། སྔགས་ལན་ཅིག་ཡིད་ཀྱིས་ཀླག་པའམ་ངག་ཏུ་བརྗོད་ན་ཡང་གཞན་གྱིས་མི་ཐོས་པར་བརྗོད་པའོ། །
ཡན་ལག་གི་དོན་ནི་མ་གྲུབ་ན་ཞེས་སོ། །
བཞིར་མ་ཚང་ན་ཞེས་པ་ལ་སོགས་པས་གསོ་སྦྱོང་བྱིན་གྱིས་བརླབ་པ་བསྟན་ཏོ། །
འདིའི་སྤྱི་དོན་ལ་གཉིས་ལས་དང་པོ་གསོ་སྦྱོང་བྱིན་གྱིས་བརླབ་པའི་དགོས་པ་ནི་གསོ་སྦྱོང་མ་བྱས་པའི་ཉེས་པ་ཁེགས་པ་དང་། བཅས་པའི་ས་མཚམས་ཟིན་པའོ། །
གཉིས་པ་བསྡུས་པའི་དོན་ལ་བཞི་ལས། དང་པོ་ཡུལ་གང་གི་མདུན་དུ་བྱིན་གྱིས་བརླབ་པ་ནི། དགེ་སློང་ཆོས་བདུན་ལྡན་གྱི་མདུན་དུའོ། །
གཉིས་པ་རྟེན་གང་གིས་བྱིན་གྱིས་བརླབ་པ་ནི། རྟེན་ཆོས་ལྔ་ལྡན་སྔར་བཤད་པ་དང་གཞན་འདྲ་བ་ལ། དང་པོ་བསྙེན་རྫོགས་ཀྱི་སྡོམ་པ་གསོར་རུང་ཡན་ཆད་ལྡན་པ་དང་། ཐ་མ་ནི་མཐུན་པའི་གསོ་སྦྱོང་དངོས་ཉིད་བྱེད་པའི་རྐྱེན་དང་མི་ལྡན་པ་སྟེ། གཞན་དུ་ན་གསོ་སྦྱོང་བྱིན་གྱིས་བརླབ་པ་མི་འཆགས་སོ། །
གསུམ་པ་དུས་གང་གི་ཚེ་བྱིན་གྱིས་བརླབ་པ་ནི་ཉི་ཤུའི་དུས་སུ་སྟེ་གཞན་དུ་ན་དུས་མ་ཡིན་པས་མི་འཆགས་སོ། །
བཞི་པ་ཆོ་ག་གང་གིས་བྱིན་གྱིས་བརླབ་པ་ནི་སྦྱོར་དངོས་མཇུག་གསུམ་སྟེ། སྦྱོར་བ་གཙུག་ལག་ཁང་གི་བྱ་བ་རྗེས་སུ་སྒྲུབ་པ་ལ་སོགས་པ་དང་། དངོས་གཞི་སྔགས་རྣམ་པར་བཞག་པ་ལན་གསུམ་བརྗོད་པ་སྟེ། བསླབ་པ་རྒན་པས་གཞོན་པ་ལ་བརྗོད་ན་ཡང་སྔགས་རྗེས་སྤང་སྟེའོ། །

རང་གཅིག་པུས་བྱིན་གྱིས་རློབ་ན་སྔགས་ཞེས་སྤངས་ཏེ།་་་་་འགྲེལ་ཆུང་ལས་དགྲ་བཅོམ་པར་བསམས་ཏེ་བརྗོད་ཅེས་བཤད་དོ། །
རྣམ་པར་དག་པའི་ལྷའམ་བསྟན་པ་ལ་མངོན་པར་དད་པའི་ལྷ་རྣམས་ལ་བསམས་ནས་ལྷ་རྣམས་དགོངས་སུ་གསོལ་ཞེས་བརྗོད་པའོ། །
མཇུག་ནི་བརྗོད་ཡུལ་ཡོད་ན་ཐབས་ཡིན་ནོ་ལེགས་སོ་ཞེས་བརྗོད་པའོ། །
ཡན་ལག་གི་དོན་ནི། བཞིར་མ་ཚང་ན་དུས་ཀྱི་བར་དུ་བསྡད་དེ་ཞེས་པ་་་་་་འདི་ལ་ལུང་དང་འགྲེལ་པ་དག་ལས་བཤད་ལུགས་གསུམ་ཡོད་དེ། ཊཱི་ཀ་ས་ཁུངས་སུ་དྲངས་པའི་ལུང་མ་མོ་ལས་དྲོ་ལ་བབ་ཀྱི་བར་དུ་བསྡད་དེ་བྱིན་གྱིས་བརླབ་ཅེས་གསུངས་ཀྱང་དྲོ་ལ་བབ་པ་ནི་མཚོན་པ་ཙམ་མོ། །
ཊཱི་ཀ་ལས་སྐྱ་རེངས་མ་ཤར་ཚུན་ཆད་དུ་བསྡད་དེ་ཞེས་བཤད་པ་དེ་ཡང་མཚོན་པ་ཙམ་སྟེ། ཚེས་བཅོ་ལྔ་དེ་ལ་གནས་དེར་ཕྱིས་དགེ་སློང་གཞན་མི་འོང་བར་ངེས་པ་ཐོབ་པ་ན་གསོ་སྦྱོང་བྱིན་གྱིས་རློབ་པའོ། །
འགྲེལ་ཆུང་ལས་སྐྱ་རེངས་ཤར་གྱི་བར་ལ་བསྡད་ཅེས་བཤད་པ་ནི་སྐྱ་རེངས་ཀྱི་སྔ་རོལ་ཏུ་བསྡད་པ་སྟེ། སྐྱ་རེངས་ཤར་ཟིན་ནས་བྱིན་གྱིས་བརླབས་ཀྱང་མི་ཕན་ནོ། །
་་་་་དེའི་དམིགས་བསལ་ནི་མ་རྣམ་གྱི་ཊཱི་ཀ་ལས་རྐྱེན་བྱུང་ན་ནི་ཉི་མ་འཆར་ཀའི་ཚེ་ན་གསོ་སྦྱོང་མ་བྱས་པའི་ཁ་ན་མ་ཐོ་བ་འདིར་འགྱུར་རོ་ཞེས་གསུངས་ཏེ། དེས་ན་རྐྱེན་བྱུང་ན་སྐྱ་རེངས་དང་པོ་དང་བར་པ་ཤར་ཡང་ཉི་མ་འཆར་ཀའི་སྔ་རོལ་ཏུ་བྱིན་གྱིས་བརླབས་པས་ཉེས་པ་ཁེགས་པ་སྲིད་པ་ཁོ་ནའོ། །
བཞིའི་དགག་དབྱེ་ཡང་ཞེས་པ་ནི་ཊཱི་ཀ་ལས་དགེ་སློང་བཞིས་དགག་དབྱེ་བྱིན་གྱིས་བརླབ་པར་བྱ་ཞེས་སོ། །
དགག་དབྱེ་བྱིན་གྱིས་བརླབ་པ་ནི་འགྲེལ་པ་ལས་སང་ཕོད་ཚུན་ཆད་ནས་ཚེས་གྲངས་ཚང་བར་བྱའོ། །
འོ་ན་ལུང་བཞི་ལས་གང་ན་དགེ་སློང་བཞི་གནས་བར་ནི་དེ་དག་གིས་གསོལ་བ་བྱས་པ་དགག་དབྱེ་བྱས་སོ། །
དགག་དབྱེ་བྱེད་པའི་དགེ་སློང་ནི་བསྐོ་བར་མི་བྱའོ་ཞེས་གསུངས་པ་དང་། བསྡུས་པ་ལས་ཀྱང་དེ་ལྟར་བཤད་པ་དང་འགལ་སྙམ་ན། ཊཱི་ཀ་ལས་དགེ་སློང་བཞིས་དགག་དབྱེ་བྱིན་གྱིས་བརླབས་པར་གསུངས་པ་དེ་ངེས་དོན་དུ་བཟུང་སྟེ། ལུང་ལས་གསུངས་པ་ལྟར་དགེ་སློང་བཞིས་དགག་དབྱེའི་དངོས་གཞི་འཆགས་ཀྱང་ཉེས་བྱས་སུ་འགྱུར་བའི་ཕྱིར་ཏེ། དེ་ཡང་བསྐོ་བའི་ཆོ་ག་མི་ཚང་བའི་ཕྱིར་དང་། ལས་གཞིའི་་་་་་འགྲོ་བའི་ཕྱིར་གནས་པ་ཞེས་པས་ཊཱི་ཀ་ལས་དགེ་སློང་གསུམ་ལ་དགེ་སློང་གཅིག་གིས་དགག་དབྱེ་བྱར་མི་རུང་བའི་ཕྱིར་རོ་ཞེས་གསུངས་སོ། །
རྒྱང་གྲགས་གསུམ་མམ་དཔག་ཚད་ཕྱེད་དམ་ཞེས་པ་ནི་ལུང་གཞི་ལས་སྔ་ཕྱི་བསྒྱུར་ནས་གསུངས་པ་དེ་ཤིན་ཏུ་ལེགས་སོ། །
འགྲོ་བའི་ཕྱིར་གནས་པ་ཞེས་པ་ལ་བཤད་ལུགས་གཉིས་ཏེ། ལུང་གཞི་ལས་ལྷན་ཅིག་གནས་པ་དང་སྟེ་གནས་ལྗོངས་རྒྱུར་འགྲོ་བའི་ཕྱིར་ཞེས་གསུངས་ལ། འགྲོ་བའི་ཕྱིར་གནས་པ་ཞེས་པའི་ཊཱི་ཀ་ལས་མཁན་པོ་ལ་སོགས་པའི་གནས་གང་ཡིན་པས་བདག་ཉིད་གཞན་དུ་འགྲོ་བའི་ཕྱིར་ཞེས་བཤད་དོ། །
བཤད་ལུགས་གཉིས་ཀ་རུང་སྟེ། རྐྱེན་དེ་ལྟ་བུ་ཉིད་ཡོད་ན་ཞེས་མདོ་འོག་མ་དང་ལུང་གི་བཤད་ལུགས་དེ་མཐུན་ནོ། །
འདུ་བ་མཐུན་པ་ཞེས་པ་ནི་གཉུག་མར་གནས་པ་དང་འདུ་བ་མཐུན་པ་དང་། གློ་བུར་འོངས་པ་དང་འདུ་བ་མཐུན་པ་དང་། འདྲེན་མར་གནས་པ་དང་འདུ་བ་མཐུན་པ་དང་གསུམ་མོ། །
དང་པོ་ནི་དགེ་སློང་གཉུག་མར་གནས་པ་ཁ་ཅིག་གིས་གསོ་སྦྱོང་བྱས་ཟིན་པ་ན་དགེ་སློང་གཉུག་མར་གནས་པ་གཞན་དག་ཕྱིས་འོངས་ན་སྔ་མ་དང་ཕྱིས་འོངས་གཉིས་ཀ་གཉུག་མར་གནས་པའི་ཁོངས་སུ་འདུ་བས་ན་འདུ་བ་མཐུན་པ་ཞེས་བྱ་སྟེ། སྔ་ཕྱི་གཉིས་ཀ་ཡང་གཉུག་མར་གནས་པ་ཡིན་པར་རང་བཞིན་འདྲ་བའོ། །

གཉིས་པ་ནི་གློ་བུར་དུ་འོངས་པ་ཁ་ཅིག་གིས་གསོ་སྦྱོང་བྱས་ཟིན་པ་ན་གློ་བུར་དུ་འོངས་པ་གཞན་དག་ཕྱིས་འོངས་ན། སྔ་མ་དང་ཕྱིས་འོངས་གཉིས་ཀ་གློ་བུར་དུ་འོངས་པའི་ཁོངས་སུ་འདུ་བས་ན། འདུ་བ་མཐུན་པ་ཞེས་བྱའོ། །
གསུམ་པ་ནི་གཉུག་མར་གནས་པ་དང་གློ་བུར་དུ་འོངས་པ་འདྲེན་མར་གནས་པས་གསོ་སྦྱོང་བྱས་ཟིན་པ་ན་གཞི་བའི་དགེ་སློང་དང་མགྲོན་པོའི་དགེ་སློང་འདྲེན་མར་གནས་པ་གཞན་དག་ཕྱིས་འོངས་པ་ན། སྔ་མ་དང་ཕྱིས་འོངས་གཉིས་ཀ་འདྲེན་མར་གནས་པའི་ཁོངས་སུ་འདུ་བས་ན། འདུ་བ་མཐུན་པ་ཞེས་བྱའོ། །
དེ་ལྟར་འདུ་བ་མཐུན་གསུམ་པོ་དག་ལ་ཡང་ཅི་དགར་འཇུག་པར་བྱའོ་ཞེས་དངོས་སུ་སྨོས་པས། སྔར་གསོ་སྦྱོང་བྱས་ཟིན་པའི་དགེ་སློང་དེ་རྣམས་ནི་གཉུག་མར་གནས་པ་ཡིན་པ་ཕྱིས་འོངས་པ་རྣམས་ནི་གློ་བུར་དུ་འོངས་པ་སྟེ། འདུ་བ་མི་མཐུན་པ་དག་ལ་ཅི་དགར་འཇུག་པ་ལྟ་ཅི་སྨོས་ཞེས་ཤུགས་ཀྱིས་བསྟན་ཏོ། །
དུས་ཀྱི་ཕྱིར་ནི་ཞེས་པ་མཉམ་པ་ཉིད་ཡིན་ན་ཞེས་པ་་་་་་འདི་ལ་ཡང་ངོ་ཞེས་པ་ནི་འདི་གཉིས་ལས་ཡང་འོངས་པ་ཡིན་ནོ་ཞེས་སྔ་མར་སྦྱར་ཏེ། འདི་གཉིས་ལ་ཡང་ངེས་པ་ཡིན་ནོ་ཞེས་བསྟན་ཏེ། དགེ་་་་་་ཉིན་ཞག་སྔ་མ་ལ་གསོ་སྦྱོང་བྱས་པའི། སློང་ཁ་ཅིག་ཚེས་བཅུ་དྲུག་ཡིན་པར་འདོད་པ་ལས་ཚེས་བཅོ་ལྔར་བྱེད་པ་ཆེས་མང་ན་མང་པོ་རྣམས་ཀྱི་རྗེས་སུ་འཇུག་ལ། མཉམ་པ་ཉིད་ཡིན་ན་གཉུག་མར་གནས་པ་རྣམས་ཚེས་བཅོ་ལྔར་བྱེད་པའི་དབང་གིས་ཉིན་ཞག་སྔ་མ་ལ་གསོ་སྦྱོང་བྱས་ཟིན་པ་དེ་རྣམས་ཀྱིས་སླར་ཡང་གསོ་སྦྱོང་བྱ་དགོས་པར་ངེས་པ་ཡིན་ནོ་ཞེས་བསྟན་ཏོ། །
ཚེས་བརྒྱད་་་་་་བྲམ་ཟེའི་རིག་བྱེད་སྨྲ་བའི་མཁན་པོ་ཉམས་འགྱུར་ཏེ། །
བཅུ་བཞི་སློབ་མ་ཉམས་པར་འགྱུར། །
བཅོ་ལྔ་ལྡོབས་རྐྱེན་ཉམས་འགྱུར་བས། །
དེ་ཕྱིར་དུས་ཚིགས་་་་་་དེ་རྣམས་བྲམ་ཟེའི་རིག་བྱེད་འདོན་པ་སྤང་བར་བྱ། །
ཞེས་བྲམ་ཟེ་དག་གིས་སྨྲས་པ་ཡིན་ནོ་ཞེས་ལུང་གཞིའི་འགྲེལ་པ་ལས་གསུངས་ཏེ། བྲམ་ཟེའི་ལུགས་དེ་ལས་ལྡོག་སྟེ་གསུངས་པ་ནི། ཚེས་བརྒྱད་དང་བཅུ་བཞི་དང་བཅོ་ལྔའི་ནུབ་མོ་ཆོས་མཉན་ཞེས་སོ། །
དེར་་་་་་བླ་གབ་མེད་པར་ཆོས་ཉན་པ་ན་རླུང་དང་ཆར་འབབ་པ་ན་ཆོས་སྨྲ་བ་དང་ཉན་པ་དག་གི་འཕྲོ་དོར་བར་མི་བྱའོ། །
ཞེས་པ་ནི་་་་་་ཊཱི་ཀ་ན་ཞལ་མི་གསལ་ཡང་འགྲེལ་ཆུང་ལས་བླ་རེ་བསྡུས་ཀྱང་ཆོས་འཆད་པ་དོར་དུ་མི་རུང་སྟེ། ཁང་པར་འཕོས་ལ་ཆོས་ཀྱི་འཕྲོ་ཤོད་ཅིག་ཅེས་བཤད་དོ། །
གལ་ཏེ་མ་ཡིན་ན་ལྡོག་པར་བྱའོ་ཞེས་པ་ནི་ལུང་མ་མོ་ལས་ཅི་ཐུབ་ཐུབ་ཀྱིས་སྨད་པར་བྱ་ཞེས་གསུངས་སོ། །
ཟླ་བཤོལ་དོར་བ་ནི་རྩིས་ལ་ཤིན་ཏུ་མཁས་པའི་གཞུང་ལུགས་ཀྱིས་ཟླ་བ་སུམ་ཅུ་རྩ་ཕྱེད་དང་གསུམ་ན་ཟླ་བ་ལྷག་རེ་འབྱུང་བར་བརྩི་བ་ནི་ཕྲ་བ་ནས་བརྩི་བའི་གཞུང་ལུགས་ཡིན་ནོ། །
འདུལ་བའི་སྐབས་འདིར་ནི་རགས་རིམ་ནས་བརྩི་བའི་ལུགས་སུ་བྱས་ཏེ། རྒྱལ་པོའི་རྗེས་སུ་འབྲང་ཞེས་སོ། །
ལུང་གླེང་གཞི་ལས་རྒྱལ་པོ་དག་ནི་ལོ་གསུམ་གསུམ་ཞིང་བཤོལ་འདོར་བར་བྱེད་དོ་ཞེས་གསུངས་སོ། །
དེ་ཡང་བརྩི་ལུགས་ལ་རྒྱ་གར་གྱི་རྒྱལ་པོ་ནི་མོ་ཟླ་དྲུག་ལ་ཞག་ཉི་ཤུ་རྩ་དགུ་ལས་མེད་པས་ཞག་ལྷག་པོ་དྲུག་དང་དབྱར་ཉི་མ་ལྡོག་མཚམས་སུ་ཞག་གཉིས་དང་དགུན་ཉི་མ་ལྡོག་མཚམས་སུ་ཞག་གཉིས་ཏེ་ལོ་གཅིག་ལ་ཞག་ལྷག་པོ་བཅུ་འབྱུང་བས། ལོ་གསུམ་ལ་ཟླ་བ་གཅིག་ལྷག་སྟེ་བཤོལ་ཟླ་བ་གཅིག་དོར་བར་བྱའོ་ཞེས་སོ། །
ལིའི་རྒྱལ་པོ་ནི་དུས་མཐའི་སྐད་ཅིག་བརྒྱ་ཉི་ཤུ་ལ་དེའི་སྐད་ཅིག་གོ །དེ་སུམ་ཅུ་ལ་ཐང་ཅིག་གོ །དེ་སུམ་ཅུ་ལ་ཡུད་ཙམ་གཅིག་གོ །དེ་སུམ་ཅུ་ལ་ཉིན་ཞག་གཅིག་ཏུ་བརྩི་བ་ཡིན་ཡང་། འོན་ཀྱང་ཉིན་ཞག་གཅིག་ལ་ཡུད་ཙམ་ཉི་ཤུ་རྩ་དགུ་དང་ཐང་ཅིག་ལྔ་ལས་མི་འདའ་བས། ཞག་རེ་ལ་ཐང་ཅིག་ཉི་ཤུ་རྩ་ལྔའི་བཤོལ་འབྱུང་ངོ་། །

དེ་བསགས་པས་ཟླ་བ་རེ་ལ་ཡུད་ཙམ་ཉི་ཤུ་རྩ་ལྔའི་བཤོལ་ཡོད་པས། ཟླ་བ་གསུམ་ལ་ཡུད་ཙམ་བདུན་ཅུ་རྩ་ལྔ་ལྔ་ལྷག་སྟེ། དེས་ན་ཟླ་བ་གསུམ་གསུམ་ལ་ཞག་ཕྱེད་དང་གསུམ་གསུམ་གྱི་བཤོལ་འབྱུང་བས། ཟླ་བ་དྲུག་དྲུག་ལ་ཞག་ལྔ་ལྔའི་བཤོལ་འབྱུང་སྟེ། དེས་ན་ལོ་གཅིག་ལ་ཞག་བཅུའི་བཤོལ་འབྱུང་བས། ལོ་གསུམ་གསུམ་ལ་ཟླ་བ་ལྷག་མ་རེ་རེ་འབྱུང་ཞེས་སོ། །
ལྟས་སྣ་ཚོགས་བསྟན་པ་ལས་བྱའི་ལོ་ལ་དགུན་ཟླ་འབྲིང་པོ་གཉིས། བྱི་བའི་ལོ་ལ་དཔྱིད་ཟླ་འབྲིང་པོ་གཉིས། ཡོས་བུའི་ལོ་ལ་དབྱར་ཟླ་འབྲིང་པོ་གཉིས། རྟའི་ལོ་ལ་སྟོན་ཟླ་འབྲིང་པོ་གཉིས་འབྱུང་ཞེས་བཤད་དོ། །
དེ་ཡང་འབྲིང་པོ་སྔ་མ་བཤོལ་ཟླར་བྱ་ཞིང་། བཤོལ་ཟླ་ཐམས་ཅད་ཞག་སུམ་ཅུ་ཐུབ་པར་ངེས་ཏེ། ལོ་གསུམ་གྱི་བཤོལ་ཞག་བཅུ་ཚན་གསུམ་ལ་ཞག་སུམ་ཅུ་ཉིད་དུ་ངེས་པའི་ཕྱིར་རོ། །
འདིར་ཁ་ཅིག་ན་རེ་བཤོལ་གྱི་ཟླ་བ་ཐུབ་མི་ཐུབ་ནི་དངོས་ཟླའི་རྗེས་སུ་འབྲང་སྟེ། ཊཱི་ཀ་ལས་དབྱར་དགུན་འབྲིང་ཐུབ་སྟོན་དཔྱིད་འབྲིང་མི་ཐུབ་ཅེས་གསུངས་པས། ཁ་ཅིག་ན་རེ་སྟོན་དཔྱིད་འབྲིང་པོ་གཉིས་ཀྱི་དངོས་ཟླ་མི་ཐུབ་པ་བཞིན་དུ་བཤོལ་ཟླ་ཡང་མི་ཐུབ་པ་སྟེ་གསོ་སྦྱོང་བཅུ་བཞི་པའོ་ཞེས་ཟེར་རོ། །
འོན་ཀྱང་ལོ་གསུམ་གྱི་བཤོལ་ཞག་བཅུ་ཚན་གསུམ་ལ་ཞག་ཉི་ཤུ་རྩ་དགུ་ལས་མེད་པར་སྨྲ་བ་ནི་ཤིན་ཏུ་མི་རིགས་སོ། །
མཚམས་སུ་མཚམས་ཀྱིས་བསྐོར་དུ་མི་རུང་ངོ་དེ་ལ་དམིགས་བསལ་གསུམ་སྟེ། ཆོ་ག་མཚམས་གཞན་དཀྱིལ་འཁོར་བ་དང་། བདག་པོ་མཚམས་གཞན། དགེ་སློང་མའི་དབྱར་ཁང་དག་དང་དངོས་པོ་མཚམས་གཞན་ཁྲོན་པ་དག་ལ་ནི་རུང་ངོ་། །
ལས་ཀྱི་ཆོ་གས་ས་གཞི་མཚམས་མ་བཅད་པ་སྟེ་མཚམས་པོ་ཆེ་དང་མཚམས་བུ་ཆུང་གང་ཡང་མ་བཅད་པ་ཉིད་དུ་ཆོ་གས་ས་གཞི་མཚམས་བཅད་པ་ལ་ལྟོས་པའི་ཆོས་གོས་དང་མི་འབྲལ་བ་གནང་བ་མ་འཆགས་ཏེ་ཆོ་གས་ས་གཞི་མཚམས་བཅད་པ་ལ་ལྟོས་པའི་མི་འབྲལ་བའི་གནང་བ་འཆགས་པའི་རྟེན་མེད་པའི་ཕྱིར་རོ། །
་་་་་ས་གཞི་མཚམས་གཏན་ནས་མ་བཅད་ཀྱང་རྒན་པོ་དང་ནད་པ་ལ་མི་འབྲལ་བའི་གནང་བ་ནི་མི་འཆགས་པ་མ་ཡིན་ཏེ། འདི་ནི་ས་གཞི་མཚམས་བཅད་པ་ལ་མི་ལྟོས་པའི་ཕྱིར་རོ།
།དད་པ་ཅན་དང་གཙོ་བོ་ཞེས་པ་དང་དྲུང་དུ་གསོ་སྦྱོང་ཞེས་པ་གཉིས་ནི་དགའ་ཞིང་དད་པར་འགྱུར་བའི་དབང་གི་ནི་གནང་བ་གཉིས་སོ། །
དེའི་འོག་མ་གསུམ་ནི་ཕོངས་པའི་ཚེ་ན་གནང་བ་གསུམ་སྟེ། ཕོངས་པའི་ཚེ་ན་ཁྱིམ་པའི་དྲུང་དུ་བཤགས་པར་བྱའོ། །
ཕོངས་པའི་ཚེ་དེ་ལ་ཆོ་ག་རྗེས་སུ་བསྒྲགས་པ་ལ་ཡང་ངོ་། །
ཕོངས་པའི་ཚེ་རྒྱལ་པོ་ལ་གོ་བར་བྱ་བ་ལ་ཡང་ངོ་ཞེས་སྦྱར་ཏེ། འདི་གསུམ་ནི་ལུང་སིལ་བུ་ལས་དགེ་སློང་ཆོམ་རྐུན་པས་བཅོམ་པའི་གླེང་གཞི་ལས་སོ། །
གཞན་ཕམ་པ་བར་ལྷག་མ་རྣམས་གདོན་པར་བརྩམས་ནས་མ་རྫོགས་པ་ལ་་་་་་གསོ་སྦྱོང་མི་འཆགས་པ་མེད་དོ་ཞེས་སོ། །
འོ་ན་ཀརྨ་ཤ་ཏཾ་ལས་འགོ་བརྩམས་པའི་སྡེ་ཚན་རྫོགས་པར་བྱ་དགོས་པ་དེ་དག་མ་རྫོགས་ན་མི་འཆགས་སོ་ཞེས་གསུངས་པ་དང་འགལ་སྙམ་ན་ཉེས་པ་དང་བཅས་པ་འཆགས་ཀྱང་། དེ་ནི་གླེང་གཞི་གདོན་པ་དང་གསོལ་བ་ལ་ཉེས་མེད་མི་འཆགས་པ་ལ་དགོངས་སོ་ཞེས་རིགས་སོ། །
རྣམ་བཤད་ཉི་མའི་འོད་ཟེར་ལས་གསོ་སྦྱོང་གི་གཞིའི་རྣམ་པར་བཤད་པའོ།།  ༈  །།ད་ནི་དབྱར་གྱི་གཞི་འཆད་དེ། དབྱར་གནས་པར་ཁས་བླང་ཞེས་པ་ནས་སོ། །
འདིའི་སྤྱི་དོན་ལ་གཉིས་ལས། དང་པོ་དགོས་པའི་དོན་ནི་དབྱར་གནས་ཀྱི་དགོས་པ་དགུ་སྟེ། དངོས་ཀྱི་དགོས་པ་གཅིག་དང་། བརྒྱུད་པའི་དགོས་པ་བརྒྱད་དོ། །

དང་པོ་ནི་དབྱར་གནས་མ་བྱས་པའི་ཉེས་པ་ཁེགས་པའོ། །
གཉིས་པ་ནི་་་་་་དབྱར་ས་གཞི་ལ་སྲོག་ཆགས་མང་དུ་རྒྱུ་བའི་དུས་སུ་འགྲོ་འདུག་མང་དུ་བྱས་ན་སྲོག་ཆགས་ལ་གནོད་པས་སྲོག་ཆགས་ལ་གནོད་པ་སྤོང་བ་དང་། གཞན་་་་་་ལུང་ལས་མུ་སྟེགས་འཕྱ་བར་གསུངས་པ་བཞིན་དུ་དག་མ་དད་པ་སྤོང་བ་དང་། ལུས་་་་་་དབྱར་ཆར་སྒང་གི་དུས་སུ་རྒྱུ་འགྲུལ་མང་པོ་བྱས་ན་རང་གི་ལུས་སྲོག་ལ་གནོད་པ་ལས་སྲོག་ལ་གནོད་པ་སྤོང་བ་དང་། དོན་དང་བྱ་བ་ཉུང་བར་འགྱུར་བ་དང་། དེ་ལ་བརྟེན་ནས་ཤེས་རབ་གསུམ་འཕེལ་བར་འགྱུར་བ་དང་། གནས་རལ་བ་དང་གྲུམས་པ་འཆོས་པར་འགྱུར་བ་དང་། དགག་དབྱེ་འབྱུང་བ་དང་། སྲ་བརྐྱང་འབྱུང་བ་སྟེ་བརྒྱད་དོ། །
གཉིས་པ་བསྡུས་པའི་དོན་ལ་བདུན་ལས་དང་པོ་གནས་གང་དུ་དབྱར་གནས་པར་ཁས་བླང་བ་ལ་དྲུག་ལས། ཕན་པ་དང་བདེ་བའི་རྐྱེན་ཉེ་བར་གནས་ཤིང་གནོད་པ་དང་མི་ཕན་པའི་རྐྱེན་ཉེ་བར་མི་གནས་པ་དང་། སྡུག་བསྔལ་བ་དང་ཡིད་མི་བདེ་བ་མི་སྐྱེད་པ་ཉིད་དང་སེལ་བ་ཉིད་དག་དང་བདེ་བ་དང་ཡིད་བདེ་བསྐྱེད་པ་ཉིད་དང་ཞེས་གསུངས་པ་དང་། གཞན་དུ་ན་ཕན་པ་དང་བདེ་བའི་མཐུན་རྐྱེན་མ་ཚང་བས་དབྱར་གནས་པའི་དགོས་པ་མི་འགྲུབ་པའི་ཕྱིར་རོ། །
སྟེང་གཡོགས་དང་བཅས་པ་ཡིན་པ་སྟེ། གཡོགས་པར་དགེ་སློང་གི་མདུན་དུའོ་ཞེས་གསུངས་པ་དང་། གཞན་དུ་ན་གནས་པར་མི་ནུས་པའི་ཕྱིར་རོ། །
གནས་གཅིག་ཡིན་པ་སྟེ། གཙུག་ལག་ཁང་དུ་མར་མི་བྱའོ་ཞེས་གསུངས་པ་དང་། གཞན་དུ་ན་་་་་་གནས་ཐ་དད་དུ་མར་ཕར་འགྲོ་ཚུར་འགྲོ་བྱེད་ཅིང་དོན་བྱ་བ་ཉུང་བའི་དགོས་པ་མི་འགྲུབ་པའི་ཕྱིར་རོ། །
དགེ་སློང་དང་བཅས་ཤིང་སྒོ་གླེགས་དང་བཅས་པ་ཡིན་པ་སྟེ་གང་ན་དགེ་སློང་མེད་པ་ཉིད་དང་སྒོ་གླེགས་མེད་པ་ཉིད་དང་བཅས་པར་ཡང་མི་བྱའོ། །
ཞེས་གསུངས་པ་དང་གཞན་དུ་ན་ལོངས་སྤྱོད་ལ་སོགས་པའི་བར་ཆད་དུ་འགྱུར་བའི་ཕྱིར་རོ། །
རང་གཞན་ལ་ཐུན་མོང་དུ་མཁོ་བའི་གནས་མ་ཡིན་པ་སྟེ། སྒོ་ཁང་དང་ཐེམ་སྐས་ཀྱི་ལྐོག་དང་ཁྱམས་དང་ཞེས་གསུངས་པ་དང་། གཞན་དུ་གཞན་ལ་གནོད་པའི་ཕྱིར་རོ། །
ནམ་མཁའ་ལ་སོགས་མཚམས་གཞན་མ་ཡིན་པ་སྟེ། ནམ་མཁའ་ལ་གནས་པར་ཁས་བླངས་པ་མི་འཆགས་སོ་ཞེས་པ་དང་གྲུ་ལ་ནང་དུ་འབྱམས་པ་ཉིད་དུ་ཤེས་ན་མི་འཆགས་ཏེ། ཞེས་པ་དང་། གཞན་དུ་ན་ཐ་དད་པ་ཉིད་དུ་ཡིད་ལ་སྣང་བའི་ཕྱིར་རོ། །
གཉིས་པ་ཡུལ་གང་གི་མདུན་དུ་དབྱར་གནས་པར་ཁས་བླང་བ་ནི་དགེ་སློང་ཆོས་བདུན་ལྡན་གྱི་མདུན་དུའོ། །
གསུམ་པ་རྟེན་གང་གིས་དབྱར་གནས་པར་ཁས་བླང་བ་ནི་ཆོས་ལྔ་ལྡན་ལས། ཆོས་འདི་པའི་རབ་བྱུང་ཡིན་པ་སྟེ། སྡེ་པ་ལྔ་ཆར་གྱིས་ཀྱང་གནས་པར་ཁས་བླངས་ཞེས་པ་དང་། སྡོམ་པ་བླངས་ཀྱང་མ་སྐྱེས་པ་སྡེ་ལྔའི་སྡོམ་པ་གང་དང་ཡང་མི་ལྡན་ཡང་རབ་ཏུ་བྱུང་བ་བར་མའི་དགེ་བ་དང་ལྡན་པས་ཀྱང་། དབྱར་གནས་པར་ཁས་བླང་དགོས་ཏེ། སྡོམ་པ་མ་སྐྱེས་པ་ལྟུང་བ་ལ་སྦྱོར་ན་ཉེས་བྱས་སུ་འགྱུར་བས་དེ་དགག་དགོས་པའི་ཕྱིར་རོ། །
མཁན་པོས་རབ་ཏུ་ཕྱུང་ཟིན་ཡང་སློབ་དཔོན་གྱིས་དགེ་ཚུལ་གྱིས་སྡོམ་པ་མ་ཕོག་པར་ཡུན་རིང་དུ་གནས་པ་སྲིད་དེ་དེས་ཀྱང་དབྱར་གནས་པར་ཁས་བླང་བར་རིགས་སོ། །
དབྱར་གནས་པའི་མཐུན་རྐྱེན་དང་ལྡན་པ་སྟེ། བསོད་སྙོམས་དང་སྨན་སྦྱིན་པར་བྱེད་པ་ལ་རྣམ་པར་བལྟས་ཏེ་ཞེས་གསུངས་པ་དང་། གཞན་དུ་ན་གནས་པར་མི་ནུས་པའི་ཕྱིར་རོ། །
ཤེས་པ་རང་བཞིན་དུ་གནས་པ་དང་། ལུས་ཐ་མལ་བར་གནས་པ་དང་། གནས་ནས་མ་བྱུང་བ་སྟེ། གཞན་དུ་ན་དབྱར་གནས་པར་ཁས་ལེན་པའི་ཆོ་གའི་རྟེན་མ་ཡིན་པའི་ཕྱིར་རོ། །

བཞི་པ་དུས་གང་གི་ཚེ་དབྱར་གནས་པར་ཁས་བླང་བ་ནི་དབྱར་སྔ་ཕྱིའི་བྱེ་བྲག་གིས་དབྱར་ཟླ་འབྲིང་པོའི་ཚེས་བཅུ་དྲུག་གམ། དབྱར་ཐ་ཆུང་གི་ཚེས་བཅུ་དྲུག་ལ་སྟེ་ཚེས་བཅུ་དྲུག་་་་་་དབྱར་ཟླ་འབྲིང་པོ་ཉ་བའི་ཕྱི་ཉིན་ལའོ། །
ཞེས་པ་ལ་སོགས་པ་གསུངས་སོ། །
ལྔ་པ་ཡུན་ཇི་སྲིད་དུ་དབྱར་གནས་པར་ཁས་བླང་བ་ནི་ཟླ་བ་གསུམ་དུའོ་ཞེས་གསུངས་སོ། །
དྲུག་པ་ཆོ་ག་གང་གིས་དབྱར་གནས་པར་ཁས་བླང་བ་ནི་སྦྱོར་དངོས་མཇུག་གསུམ་ལས། དང་པོ་སྦྱོར་བའི་ཆོ་ག་ལ་གསུམ་སྟེ། ཞག་བཅུའམ་ཟླ་བ་ཕྱེད་ལ་སོགས་པ་ནས་ཇི་ལྟར་སྒྲུབ་པ་དང་། ཉི་མ་སྔ་མ་ལ་ཇི་ལྟར་སྒྲུབ་པ་དང་། ཚེས་བཅུ་དྲུག་ལ་ཇི་ལྟར་སྒྲུབ་པའོ། །
དང་པོ་ནི་གཙུག་ལག་ཁང་བྱི་དོར་བྱ་བ་སྟེ་གཞུང་ན་གསལ་ལོ། །
གཉིས་པ་ལ་ལྔ་སྟེ། གནས་མལ་དང་། གང་ཟག་སྟ་གོན་བྱ་བ་དང་། དེས་ཚུལ་ཤིང་གི་བམ་པོ་རྒན་རིམ་དུ་བཞག་སྟེ་ཁྲིམས་སུ་བཅའ་བ་བརྗོད་པ་དང་། གཞན་གྱིས་གསོལ་བ་བྱ་ཞིང་ཚུལ་ཤིང་བྲིམ་པའི་སྐབས་ཀྱི་བྱ་བ་བསྒྲུབ་པ་དང་། དགེ་འདུན་ལ་གནས་དང་མལ་ཆ་བསྟབ་པ་དང་། གནས་བར་ཞལ་གྱིས་བཞེས་པར་གྱུར་པ་གོ་བར་བྱ་བའོ། །
གསུམ་པ་ཚེས་བཅུ་དྲུག་ལ་ཇི་ལྟར་སྒྲུབ་པ་ནི་གསུམ་ལས། སྦྱོར་བ་ནི་ཡུལ་དེ་བསླབ་པ་རྒན་ན་ཕྱག་འཚལ་བ་དང་། འདུག་ཅིང་ཐལ་མོ་སྦྱར་བའི་སྤྱོད་ལམ་བསྟེན་པའོ། །
དངོས་གཞི་ནི་སྔགས་ལན་གསུམ་བརྗོད་པ་སྟེ། མཇུག་ཐབས་ཡིན་ནོ་ལེགས་སོ་ཞེས་སོ། །
བདུན་པ་དབྱར་གྱི་དམ་ཚིག་ཇི་ལྟར་བསྲུང་བ་ལ་དྲུག་སྟེ། དམ་བཅའ་དང་གནས་སུ་འབྲེལ་བར་བྱ་བ་དང་། དབྱར་གྱི་ནང་དུ་འཁྲུག་ལོང་བསྐྱེད་པར་མི་བྱ་བ་དང་། ཚུལ་ནང་དུ་་་་་་དབྱར་གྱི་ཁྲིམས་སུ་བྱ་བ་བརྗོད་པ་ལས་གསུངས་པ་ཐོས་བསམ་ལ་སོགས་པ་བརྩོན་པར་བྱ་བ་སྟེ་འདི་ནི་དོན་གྱི་བསྲུང་བའོ། །
གནས་རལ་བ་དང་འདྲུམ་པ་བཅོས་པར་བྱ་བ་དང་།་་་་་ཚུལ་བྱིན་གྱིས་བརླབས་ན་ཡང་མཚམས་ཀྱི་ཕྱི་རོལ་ཏུ་ཞག་བཞི་བཅུ་ལས་ལྷག་པར་གནས་པར་མི་བྱ་བར་གནས་དེར་ཡུན་ནི་རིང་དུ་གནས་པར་བྱ་བ་དང་། དབྱར་གྱི་ཚུལ་འདྲལ་བ་སྤང་བའོ། །
འདི་ལ་གཉིས་ཏེ། འདྲལ་བ་དངོས་སྤང་བ་དང་། འདྲལ་བའི་རྒྱུ་སྤང་བའོ། །
དང་པོ་ནི་བྱིན་གྱིས་མ་བརླབས་པར་མཚམས་ཀྱི་ཕྱི་རོལ་ཆུ་སྐྱ་རེངས་འཆར་བར་མི་བྱའོ་ཞེས་གསུངས་སོ། །
གཉིས་པ་ལ་གསུམ་ལས་ཚུལ་ནང་དུ་རྙེད་པ་བགོད་པ་སྤོང་བ་ནི། བརྟད་པ་ལས་བྱུང་བའི་སྤང་བའི་སྐབས་སུ་བསྟན་ནོ། །
ཚུལ་ནང་དུ་གླེང་དྲན་བྱེད་པ་སྤང་བ་ནི། ལུང་གཞི་ལས་སུས་ཀྱང་དབྱར་གྱི་ནང་དུ་གླེང་དྲན་མི་བྱའོ་ཞེས་གསུངས་སོ། །
ཚུལ་ནང་དུ་ནན་ཏུར་བྱེད་པ་སྤང་བ་ནི། གནས་པར་ཁས་བླངས་པ་ཉིད་ལ་གནས་པ་སྤང་བར་མི་བྱ་བ་ཉིད་དོ། །
ཞེས་གསུངས་སོ། །
ཡན་ལག་གི་དོན་ནི་མུ་སྟེགས་ཅན་འཕྱ་བའི་བྱུང་བ་ལ་བརྟེན་ནས་དབྱར་གནས་པར་ཁས་བླང་བར་བྱ་ཞེས་སོ། །
དེ་སྟོབས་པ་བསྐོ་བར་བྱ་ཞེས་པས་གནས་མལ་སྟོབས་པ་པོ་བསྐོ་བ་བསྟན་ཏོ། །
འདིའི་སྤྱི་དོན་ལ་གཉིས་ལས། དང་པོ་གནས་མལ་སྟོབས་པ་པོ་བསྐོས་པའི་དགོས་པ་ནི། མ་བསྐོས་པར་སྟོབས་པའི་ཉེས་པ་ཁེགས་པ་དང་། ལས་ཀྱིས་བསྐོས་པས་བཅས་པའི་ས་མཚམས་ཟིན་པའོ། །
གཉིས་པ་བསྡུས་པའི་དོན་ལ་བཞི་ལས་དང་པོ་ཡུལ་གང་བསྐོ་བ་ནི། ཚེས་བཅུ་བཞི་དང་ལྡན་པ་བསྐོ་སྟེ། སྤོང་བ་པའི་ཞལ་ཏ་བ་བསྐོ་བའི་སྐབས་སུ་སྔར་བཤད་པ་བཞིན་ནོ། །
གཉིས་པ་རྟེན་གང་གིས་བསྐོ་བ་ནི། དགེ་འདུན་མཚན་ཉིད་བཞི་ལྡན་གྱིས་སོ། །
གསུམ་པ་ཆོ་ག་གང་གིས་བསྐོ་བ་ནི། སྦྱོར་དངོས་མཇུག་གསུམ་གྱིས་ཏེ། སྦྱོར་བ་སྤྲོ་བ་འདྲི་བ་དང་། དངོས་གཞི་གསོལ་གཉིས་ཀྱི་ལས་དང་། མཇུག་ལས་ཀྱི་མཇུག་སྡུད་བརྗོད་པའོ། །

བཞི་པ་བསྐོས་པའི་བསླབ་བྱ་ནི་གཞུང་དུ་ཤེས་པར་འགྱུར་རོ། །
ཡན་ལག་གི་དོན་ནི། དེ་སྟོབས་པ་བསྐོ་ཞེས་སོ། །
དང་པོར་སྟོན་པའི་བླང་ཞེས་པ་ནི། ཊཱི་ཀ་ལས་གནས་ཀྱི་གཞི་སྟོབས་པར་བྱ་ཞེས་པ་ལ་སོགས་པས་གནས་དང་མལ་ཆ་ལ་སོགས་པ་བསྟབ་པ་བསྟན་ཏོ། །
འདིའི་སྤྱི་དོན་ལ་གཉིས་ལས། དང་པོ་དགོས་པ་ནི། དགེ་འདུན་བདེ་བ་ལ་རེག་པར་གནས་པའོ། །
གཉིས་པ་བསྡུས་པའི་དོན་ལ་ལྔ་ལས། དང་པོ་ཡུལ་གང་ལ་བསྟབ་པ་ནི། ཆོས་འདི་པའི་རབ་བྱུང་ཡིན་པ་་་་་་སྟེ་སྐབས་ཀྱི་གྲུབ་ཅིང་ཁྱིམ་པ་དང་མུ་སྟེགས་པ་ལ་དགེ་སློང་ཀུན་གྱི་གནས་མལ་སྦྱིན་པར་མི་རིགས་པའི་ཕྱིར་དང་། རྩ་ལྟུང་འཆབ་བཅས་བྱུང་བ་མ་ཡིན་པ་་་་་་རྩ་ལྟུང་འཆབ་བཅས་ཀྱིས་གོས་པ་དེ་དགེ་འདུན་གྱི་རྙེད་པ་མི་དབང་བའི་ཕྱིར་རོ། །
དང་། གནས་ནས་མ་ཕྱུང་བ་་་་་་སྟེ་གནས་ནས་ཕྱུང་ན་ཆོས་ཟང་ཟིང་མཐའ་དག་གིས་སྤང་པའི་ཕྱིར་རོ། །
དང་། ལྟ་བ་དང་སྤྱོད་པའི་སྒོ་ནས་ཆོས་གཞན་པའི་ཕྱོགས་སུ་མ་གྱུར་པ་་་་་་སྟེ་བྱེ་བ་དག་ནི་ཆོས་མ་ཡིན་པའི་ཕྱོགས་དང་མཐུན་པ་ཡང་གནས་ནས་ཕྱུང་བ་དེ་དང་འདྲའོ་ཞེས་གསུངས་པ་དང་། འཐབ་ཀྲོལ་ཅན་མ་ཡིན་པ་་་་་་སྟེ་འཐབ་ཀྲོལ་ཅན་གྱིས་གནས་མི་ཐོབ་པར་བྱ་བའི་ཕྱིར་ཞེས་གསུངས་པ་དང་། ཕྱིས་འབྱུང་བའི་གང་ཟག་མ་ཡིན་པ་་་་་་སྟེ་ཕྱིས་འབྱུང་བའི་དོན་དུ་མི་བསྐོ་ཞེས་གསུངས་པ་དང་། དབྱར་གནས་པར་ཁས་ལེན་པ་་་་་་ཊཱིཀ་ལས་དབྱར་གནས་པར་ཁས་བླང་ན་གནས་མལ་ནོད་པར་བྱ་ཞེས་སྣང་སྟེ་ཁས་ལེན་ན་ཞེས་སམ་དགོངས་སོ། །
དང་། མཚན་མཐུན་པ་སྟེ་་་་་་མཚན་མི་མཐུན་པ་རྣམས་གནས་གཅིག་ཏུ་དབྱར་ཚུལ་དུ་འཇུག་པ་མི་རིགས་པའི་ཕྱིར་རོ། །
དམིགས་བསལ་ནི་དེ་ལའང་རབ་ཏུ་གཙུག་ལག་ཁང་སྦྱིན་ནོ། །
གནས་མལ་ལྷག་པ་བཟང་པོ་མ་ཡིན་པ་ཡང་ངོ་ཞེས་དེ་ལྟར་ན་ཆོས་བརྒྱད་དང་ལྡན་པ་གནས་བསྟབ་པའི་ཡུལ་ལོ། །
མལ་ཆ་བསྟབ་པའི་ཡུལ་ནི་བརྒྱད་པོ་དེ་དག་གི་སྟེང་དུ་མཛེ་ཅན་མ་ཡིན་་་་་་སྟེ་མཛེ་ཅན་གྱིས་དགེ་འདུན་གྱི་གནས་མལ་ལ་སྤྱད་པར་མི་བྱའོ་ཞེས་གསུངས་སོ། །
པ་དང་། གནས་མལ་ཉམས་པར་བྱེད་པའི་ཆོས་ཅན་མ་ཡིན་པ་སྟེ་དགེ་འདུན་གྱི་གནས་མལ་མི་གཙང་བས་ཉམས་པར་བྱེད་པའི་ཆོས་ཅན་ལ་མི་སྦྱིན་ནོ་ཞེས་གསུང་ངོ་དེ་ལྟར་ན། །
ཆོས་བཅུ་ལྡན་ནོ། །
གཉིས་པ་རྟེན་གང་གིས་བསྟབ་པ་ནི། བསྐོས་པ་དང་འབྲེལ་བ་སྟེ་མ་བསྐོས་པར་མི་བྱའོ་ཞེས་གསུངས་པས་སོ། །
གསུམ་པ་དངོས་པོ་གང་སྟོབས་པ་ནི།་་་་་ཆོ་ག་ལས་དགེ་འདུན་ལ་གནས་མལ་སྟོབས་ཞེས་གསུངས་པས། གནས་དང་མལ་ཆ་ལ་སོགས་པ་ཡིན་པ་དང་། བདག་པོ་དགེ་འདུན་དབང་བ་ཡིན་པ་་་་་་སྟེ་སྐབས་ཀྱིས་གྲུབ་ཅིང་གནས་མལ་བསྟབ་ནས་ཁྲིམས་སུ་བཅའ་བ་བརྗོད་པ་ལས་དགེ་འདུན་གྱི་གནས་མལ་ལ་གདིང་བ་མེད་པར་ལོངས་སྤྱོད་པར་མི་བྱ་ཞེས་གསུངས་སོ། །
དང་། རང་གཞན་ལ་ཐུན་མོང་དུ་མཁོ་བའི་གནས་མལ་ཡིན་་་་་་སྟེ་སྒོ་ཁང་དང་ཐེམས་སྐས་ཀྱི་ལྐོག་དང་ཁྱམས་མི་འགོད་ཅེས་གསུངས་པ་དང་། ནད་པ་ལ་བསྔོས་པ་མ་ཡིན་་་་་་སྟེ་ནད་པ་འདུག་པའི་གནས་ཁང་གཞན་ལ་མི་སྦྱིན་ཞེས་པ་དང་། སྔར་བསྟབ་ཟིན་པ་དང་མ་འབྲེལ་བའོ། །
བཞི་པ་དུས་གང་གི་ཚེ་བསྟབ་པ་ནི། རྒྱུ་སྐར་མ་ཤར་བ་སྟེ། ལུང་སིལ་བུ་ནས་སྐར་མ་ཤར་ཕན་ཆད་མལ་སྟན་མ་བསྒོ་ཞིག་ཅེས་གསུངས་སོ། །
དབྱར་གནས་པར་ཁས་མི་ལེན་པས་ཀྱང་གནས་མལ་ལེན་པ་སྤང་བའི་ཕྱིར་རོ། །
ལྔ་པ་ཚུལ་ཇི་ལྟར་བསྟབ་པ་ནི། ལྡེ་མིག་ཐོགས་ཏེ་མདུན་དུ་འདུག་ནས་ཡོན་ཏན་ཇི་ལྟ་བ་བཞིན་དུ་བརྗོད་ཅིང་བསྟབ་པའོ། །

ཡན་ལག་གི་དོན་ནི་གནས་ཀྱི་གཞི་ཞེས་པ་ནས་སོ། །
འདོད་ན་བསླང་བ་་་་་་བར་བྱའོ་བར་དུ་ཆོད་པས་བསླང་བ་མི་བྱིན་པ་དང་ཚིག་གཉིས་ལ་ནི་མི་སྦྱིན་ཞིང་འོག་མ་ལ་སྦྱིན་པ་སྟེ་འདོད་ན་བསླང་ལ་སོགས་པ་བཞི་ནི་བསླང་བ་དང་མི་བསླང་བ་གཉིས་དང་མི་སྦྱིན་པ་དང་སྦྱིན་པ་གཉིས་ཏེ། བསླབ་བྱ་བཞི་ནི་སྔར་ལྷུང་བཟེད་འབྲེལ་མེད་ཀྱི་སྐབས་དང་འདྲའོ། །
མཚན་མོ་་་་་་གནས་ཁང་དང་ཁྲི་ལ་སོགས་པ་གནས་མལ་མི་བསྐོའོ་ཞེས་པ་ནི་ལུང་སིལ་བུ་ལས་སྐར་མ་ཤར་ཕན་ཆད་མལ་སྟན་མ་བསྐོ་ཞིག་ཅེས་གསུངས་སོ། །
འོན་ཀྱང་ལུང་གཞི་ལས་ནི། མཚན་མོ་སྲོད་འཁོར་ཕན་ཆད་མལ་སྟན་མ་བསྐོ་ཞིག་ཅེས་གསུངས་ཏེ། སྲོད་འཁོར་བ་ནི་མཚོན་པ་ཙམ་མོ། །
ཆོས་དང་མཐུན་པའི་དོན་དུ་ཞག་བདུན་བྱིན་གྱིས་བརླབ་པར་བྱ་ཞེས་པ་ལ་སོགས་པས་དབྱར་གྱི་ཚུལ་བྱིན་གྱིས་བརླབ་པ་བསྟན་ཏོ། །
འདིའི་སྤྱི་དོན་ལ་གཉིས་ལས། དང་པོ་དགོས་པའི་དོན་ནི་དབྱར་འདྲལ་བའི་ཉེས་པ་མི་འབྱུང་བ་དང་། ཚོགས་བྱིན་གྱིས་བརླབས་པས་བཅས་པའི་ས་མཚམས་ཟིན་པའོ། །
གཉིས་པ་བསྡུས་པའི་དོན་ལ་བརྒྱད་ལས། དང་པོ་རྟེན་གང་གིས་བྱིན་གྱིས་བརླབ་པ་ནི། ཆོས་ལྔ་ལྡན་གྱིས་ཏེ། ཆོས་འདི་པའི་རབ་བྱུང་ཡིན་པ་དང་། ཤེས་པ་རང་བཞིན་དུ་གནས་པ་དང་། ལུས་ཐ་མལ་པར་གནས་པ་དང་། གནས་ནས་མ་བྱུང་བ་དང་། དབྱར་གནས་པར་དམ་བཅས་པ་དང་འབྲེལ་བའོ། །
དབྱར་གནས་པར་ཁས་བླངས་པའམ་ཁས་མ་བླངས་ཀྱང་དབྱར་གནས་པར་དམ་བཅས་ཏེ་གནས་ན་དེས་ཀྱང་བྱིན་གྱིས་བརླབ་དགོས་ཏེ། ཊཱི་ཀ་ལས་བཤད་དོ། །
གཉིས་པ་ཡུལ་གང་གི་མདུན་དུ་བྱིན་གྱིས་བརླབ་པ་ནི། དགེ་སློང་ཆོས་བདུན་ལྡན་གྱི་མདུན་དུའོ། །
གསུམ་པ་གནས་གང་དུ་བྱིན་གྱིས་བརླབ་པ་ནི། གང་དུ་དབྱར་གནས་པའི་མཚམས་ཀྱི་ནང་ཡིན་པ་སྟེ། དེ་ནི་མཚམས་ཀྱི་ནང་དུ་འཆགས་སོ་ཞེས་གསུངས་སོ། །
གཞན་དུ་ན་དབྱར་གྱི་མཚམས་དང་མ་འབྲེལ་བའི་ཕྱིར་དེ་ལ་ལྟོས་པའི་ཆོ་ག་མི་འཆགས་སོ། །
བཞི་པ་དུས་གང་གི་ཚེ་བྱིན་གྱིས་བརླབ་པ་ནི། མཐའི་ཞག་དྲུག་གི་གོང་ཡན་ཆད་དེ། མཐའི་ཞག་དྲུག་ལ་ནི་བྱིན་གྱིས་བརླབ་པ་མི་འཆགས་སོ་ཞེས་གསུངས་ཏེ། ཡུན་ཐུང་ངུ་ཉིད་ལས་མ་ལུས་པས་བྱིན་རླབས་མི་འཆགས་པར་བཅས་པའི་དབང་གིས་སོ། །
ལྔ་པ་ཡུན་ཇི་སྲིད་དུ་བྱིན་གྱིས་བརླབ་པ་ནི། གནང་བ་མ་ཐོབ་པས་་་་་་ལུང་སིལ་བུ་ལས་བཙུན་པ་ཞག་གཅིག་ཏུ་བྱིན་གྱིས་བརླབས་པ་ལ་མཚམས་ཀྱི་སླད་རོལ་ཏུ་མཆི་བར་རུང་ངམ། ཨུ་པ་ལི་རུང་ངོ་ཞེས་གསུངས་པ་ནས་ཡོད་བཞིན་དུ་ཞག་གཉིས་སམ་གསུམ་མམཞག་བདུན་ཚུན་ཆད་དང་། གནང་བ་ཐོབ་ན་ཞག་བཞི་བཅུ་ཚུན་ཆད་བྱིན་གྱིས་བརླབས་ཏེ། འདི་མཐར་ཐུག་པའི་མཐའ་ནི་ཞག་བདུན་ཚུན་ཆད་ཉིད་དོ་ཞེས་པ་དང་། གཞན་གྱིས་ནི་ཞག་བཞི་བཅུའོ་ཞེས་གསུངས་སོ། །
དྲུག་པ་ཆེད་དུ་བྱ་བ་གང་གི་ཆེད་དུ་བྱིན་གྱིས་བརླབ་པ་ནི། འདི་ཉིད་ལས་ཆོས་དང་ལྡན་པའི་དོན་དུ་ཞེས་སོ། །
གཞན་དུ་ན་མི་འཆགས་སོ། །
བདུན་པ་ཆོ་ག་གང་གིས་བྱིན་གྱིས་བརླབ་པ་ནི། སྦྱོར་དངོས་མཇུག་གསུམ་གྱིས་ཏེ། སྦྱོར་བ་ནི། ཡུལ་དེ་བསླབ་པ་རྒན་ན་ཕྱག་འཚལ་བ་དང་། འདུག་ཅིང་ཐལ་མོ་སྦྱར་བའི་སྤྱོད་ལམ་བསྟེན་པའོ། །
དངོས་གཞི་ནི་སྔགས་ལན་གསུམ་བརྗོད་པ་སྟེ། མཇུག་ཐབས་ཡིན་ནོ་ལེགས་སོ་ཞེས་སོ། །
བརྒྱད་པ་བྱིན་གྱིས་བརླབ་པ་འཇིག་པའི་རྒྱུ་ནི། ཞག་གྲངས་ཀྱི་འཕེན་པ་ཟད་པ་དང་བྱ་བ་མེད་པར་ཤེས་པ་དང་། བྱ་བ་ཆོས་མི་ལྡན་དུ་ཤེས་པ་དང་ཁྱིམ་པར་བབས་པ་ལ་སོགས་པ། རྟེན་ཞིང་མ་ཡིན་པར་གྱུར་་་་་་རྣམས་བྱིན་རླབས་འཆགས་པའི་གནས་སྐབས་མ་ཡིན་པར་གྱུར་པའི་ཕྱིར་བྱ་བ་མེད་པར་ཤེས་ནས་ཕྱིར་མི་ལྡོག་པ་དང་ཞེས་སོ། །

པའོ། །
ཡན་ལག་གི་དོན་ནི། ཆོས་དང་ལྡན་པ་ཞེས་པ་ནས་སོ། །
གནས་འདིར་དབྱར་གནས་པར་བྱའོ་སྙམ་དུ་དབྱར་གནས་པར་ཁས་ལེན་པའི་སྔ་རོལ་ཏུ་་་་་་སོས་ཀའི་ཚེ་ན་དམ་བཅའ་འོ། །
དམ་བཅས་ན། དེའི་འོག་ཏུ་ཕྱིས་དབྱར་གནས་པར་ཁས་ལེན་ཞིང་གནས་པ་དང་སྔར་དམ་བཅས་པའི་གནས་སུ་མི་འབྲེལ་བར་མི་བྱའོ། །
དེ་ཡང་དབྱར་གནས་པར་བྱའོ་སྙམ་དུ་དབྱར་གནས་པར་ཁས་ལེན་པའི་སྔ་རོལ་ཏུ་དམ་བཅས་ནས། དེའི་འོག་ཏུ་ཕྱིས་གནས་གཞན་དུ་དབྱར་གནས་པར་ཁས་ལེན་ན་ཉེས་བྱས་སུ་འགྱུར་བ་དེ་ལུང་གཞི་དང་མདོ་འོག་མའི་་་་་་གསོ་སྦྱོང་གཅིག་པ་ཉིད་ཀྱི་གནས་གཉིས་སུ་ནི་ཞེས་པ་ཊཱི་ཀ་ལས་དེ་ལྟར་གསུངས་སོ། །
་་་་་སྡེ་པ་ལྔ་ཆར་གྱིས་ཀྱང་ཞེས་པ་ནི་དགེ་སློང་ལ་སོགས་པ་སྡེ་ལྔ་པོར་མ་ཟད་ཀྱི་རབ་ཏུ་བྱུང་ཟིན་པ་དགེ་ཚུལ་ནི་མ་བྱས་པའི་གང་ཟག་དང་། སྡོམ་པ་གཏན་ནས་མ་སྐྱེས་ཀྱང་། ངོ་བོ་ཉིད་ཀྱི་རབ་ཏུ་བྱུང་བ་ཡོད་པ་དེས་ཀྱང་དབྱར་གནས་པར་ཁས་བླང་བར་བྱ་སྟེ། མ་སྐྱེས་པ་ལྟུང་བ་ལ་སྦྱོར་བའི་ཉེས་བྱས་དགག་དགོས་པའི་ཕྱིར་རོ། །
ལོ་་་་་་ཊཱི་ཀ་ལས་མི་གནས་པར་འདུག་པའི་མ་ཚང་བ་དག་ནི་མི་གནས་པར་འདུག་པའི་ལོ་གྲངས་མ་ཚང་བ་སྟེ། དགེ་སློང་ཕ་བསྙེན་པར་རྫོགས་ནས་ལོ་བཅུ་མ་ལོན་པ་དང་། དགེ་སློང་མ་བསྙེན་པར་རྫོགས་ནས་ལོ་བཅུ་གཉིས་མ་ལོན་པ་དག་གོ །སྡེ་སྣོད་འཛིན་པ་ཡོད་པ་འཐབ་ཀྲོལ་བྱེད་པ་མེད་པ་དག་ཅེས་སྦྱར་ཏེ། སྐབས་འདིར་རྣམ་པར་ཕྱེ་སྟེ་གསུངས་པ་ནི། ལུང་་་་་་སྡེ་སྣོད་གསུམ་འཛིན་པ་མེད་ན་ཞུ་བ་ལས་བཙུན་པ་མདོ་སྡེ་འཛིན་པ་དང་མ་མོ་ལྟ་བུ་འཛིན་པ་མ་མཆིས་པར་དབྱར་ཚུལ་དུ་འཇུག་པར་རུང་ངམ། ཨུ་པ་ལི་རུང་ངོ་། །
བཙུན་པ་འདུལ་བ་འཛིན་པ་མ་མཆིས་པར་དབྱར་ཚུལ་དུ་འཇུག་ཏུ་རུང་ངམ། ཨུ་པ་ལི་མི་རུང་ངོ་། །
དེ་སྟེ་འདུལ་བ་འཛིན་པ་མ་མཆིས་ན་སོ་སོ་ཐར་པའི་མདོ་འདོན་པའི་དགེ་སློང་བཙལ་འཚལ་ལམ། སོ་སོ་ཐར་པ་འདོན་པ་མེད་ན་དབྱར་ཚུལ་དུ་འཇུག་ཏུ་མི་གནང་ངོ་ཞེས་གསུངས་སོ། །
ནམ་མཁའ་ལ་གནས་པར་ཁས་བླང་བ་ལ་མི་འཆགས་ཞེས་པ་ལ། ལུང་ཞུ་བ་ལས་དགེ་སློང་གིས་སྟེང་གི་ནམ་མཁའ་ལ་དབྱར་ཚུལ་དུ་ཞུགས་ན་ཚུལ་དུ་ཞུགས་པ་ཞེས་བགྱི་འམ། ཨུ་པ་ལི་མ་ཡིན་ནོ། །
དགེ་སློང་གིས་སྟེང་གི་ནམ་མཁའ་ལ་གཞལ་མེད་ཁང་དུ་དབྱར་ཚུལ་དུ་ཞུགས་ན་དབྱར་ཚུལ་དུ་ཞུགས་ཞེས་བགྱིའམ། ཨུ་པ་ལི་ཚུལ་དུ་ཞུགས་པ་ཞེས་གསུངས་སོ། །
དེའི་ལྟ་བ་ལ་མངོན་པར་ཞེན་་་་་་ཆོས་མིན་ཕྱོགས་ཀྱི་གནས་སུ་སོང་སྟེ་སྐྱ་རེངས་ཤར་ན་བྱིན་གྱིས་བརླབས་ཀྱང་འཇིག་ཅེས་དོགས་པ་བཅད་པའོ། །
ཞག་བཞི་བཅུ་བྱིན་གྱིས་བརླབ་པའི་གནང་བ་དེ་སྦྱིན་ནོ་ཞེས་པ་འདིའི་སྤྱི་དོན་ལ་གཉིས་ལས། དང་པོ་དགོས་པའི་དོན་ནི་དབྱར་བྱིན་གྱིས་བརླབས་པ་འཆགས་པ་དང་། བཅས་པའི་ས་མཚམས་ཟིན་པའོ། །
གཉིས་པ་བསྡུས་པའི་དོན་ལ་ལྔ་ལས། དང་པོ་ཡུལ་གང་ལ་གནང་བ་སྦྱིན་པ་ནི། ཆོས་བཅུ་ལྡན་ཏེ། གཞན་ནི་ལས་གཞིར་འཆད་ལ་་་་་་ཞག་བཞི་བཅུའི་གནང་བ་སྦྱིན་པའི་སྐབས་སུ། སྔར་གནང་བ་བྱིན་པ་དང་མ་འབྲེལ་བ་དང་། དབྱར་དམ་བཅས་པ་དང་འབྲེལ་བ་སྟེ། གཞན་དུ་ན་དོན་མེད་པའི་ཕྱིར་རོ། །
གཉིས་པ་རྟེན་གང་གིས་གནང་བ་སྦྱིན་པ་ནི། དགེ་འདུན་མཚན་ཉིད་བཞི་ལྡན་གྱིས་སོ། །
གསུམ་པ་ཡུན་ཇི་སྲིད་དུ་གནང་བ་སྦྱིན་པ་ནི། ཞག་བཞི་བཅུའོ་ཞེས་སོ། །
དེ་ཡང་ཡ་མཐའི་ཚད་མཚོན་པ་ཙམ་སྟེ། ལུང་ཞུ་བ་ལས། ཞག་བཞི་བཅུར་བསྐོ་བར་བྱའོ་ཞེས་གསུངས་ན། ཞག་སུམ་ཅུ་རྩ་དགུའམ་ཞག་སུམ་ཅུའམ་ཞག་ཉི་ཤུར་བསྐོ་བར་རུང་ངམ། ཨུ་པ་ལི་རུང་ངོ་ཞེས་གསུངས་སོ། །

བཞི་པ་དོན་གང་གི་ཆེད་དུ་གནང་བ་སྦྱིན་པ་་་་་་ཞག་བཞི་བཅུའི་གནང་བ་འདི་ཉིད་ལས་ཀྱི་ནི། ཆོ་ག་ལས་དགེ་འདུན་གྱི་ཆེད་ལ་ཞེས་གསུངས་པ་ནི་གླེང་གཞིའི་དབང་གིས་མཚོན་པ་ཙམ་སྟེ། ལུང་་་་་་དཔེར་ན་སྤོ་མགུ་སྤྱོད་པའི་ལས་ཀྱི་ཆོ་ག་ལས། དགེ་སློང་འཆར་ཀ་འདི་ལ་ཞེས་གསུངས་པ་བཞིན་དུ་དེང་སང་འདི་ལ་དགེ་འདུན་གྱི་ཆེད་ངོས་གཟུང་དུ་དགོས་པར་འཆད་པ་ཤིན་ཏུ་ཡང་འཁྲུལ་བ་སྟེ་སིལ་བུ་ལས་སངས་རྒྱས་དང་ཆོས་དང་དགེ་འདུན་གྱི་ཕྱིར་ཞག་བཞི་བཅུར་བྱིན་གྱིས་བརླབས་ལ་ཞེས་གསུངས་ཤིང་། ལུང་ཞུ་བ་ལས་དགེ་འདུན་གྱི་དོན་གྱི་སླད་དུ་ནི་ཞག་བཞི་བཅུའི་གནང་བ་བྱིན་ཅིག་ཅེས་གསུངས་ན། དགེ་སློང་དང་དགེ་སློང་མ་དང་དགེ་བསྙེན་དང་དགེ་བསྙེན་མ་དང་ཉེ་དུ་དང་མུ་སྟེགས་ཅན་སྤྱོད་པ་བ་དང་ཀུན་ཏུ་རྒྱུ་བ་རྣམས་ཀྱི་དོན་གྱི་སླད་དུ་ཞག་བཞི་བཅུའི་གནང་བ་བསྩལ་བར་བགྱིའམ། ཨུ་པ་ལི་རུང་ངོ་ཞེས་གསུངས་ལ་ལུང་མ་མོ་ལས་ཀྱང་དགེ་སློང་གི་དོན་ནམ་དགེ་སློང་མའི་དོན་ནམ་དགེ་བསྙེན་ནམ་དགེ་བསྙེན་མའི་དོན་ཀྱང་རུང་ཉེ་དུའི་དོན་ཀྱང་རུང་མུ་སྟེགས་ཀུན་ཏུ་རྒྱུ་བ་གཞན་དག་གི་དོན་ལ་ཡང་རུང་ཞག་བདུན་ནམ་ཞག་བཞི་བཅུར་བྱིན་གྱིས་བརླབས་ལ་འགྲོ་བར་བྱ་ཞེས་གསུངས་སོ། །
མེ་ཏོག་ཕྲེང་རྒྱུད་ལས་ཀྱང་། ལྷག་པར་བུ་དང་བུ་མོ་རྣམས། །
བག་མར་གཏོང་ལེན་ལ་སོགས་དང་། །
ཕ་མ་དཀོན་མཆོག་གསུམ་དང་ནི། །
སློབ་དཔོན་ལ་སོགས་དགོས་སྒྲུབ་ལ། །
ཞག་བདུན་བསླབས་་་་་་ཞག་བདུན་ལས་སམ་ལྷག་ཀྱང་རུང་། །
མཚན་་་་་་ལྷག་པ་དེ་ཡང་མོ་ཉི་ཤུ་སུམ་ཅུ་འམ། །
ཉིན་ཞག་བཞི་བཅུ་ཡང་ནི་རུང་ཞེས་བཤད་ཅིང་། མདོ་རྩ་བ་ལས་ཀྱང་དེ་སྦྱིན་ནོ་ཞེས་སྤྱིར་གསུངས་ཀྱི། དགེ་འདུན་གྱི་ཆེད་དུ་ཞེས་ནི་མ་གསུངས་སོ། །
ལྔ་པ་ཆོ་ག་གང་གིས་གནང་བ་སྦྱིན་པ་ནི། སྦྱོར་དངོས་མཇུག་གསུམ་ལས། སྦྱོར་བ་ནི་འདུ་བའི་སྐབས་རྗེས་སུ་སྒྲུབ་པ་དང་། ཕྱག་འཚལ་ཞིང་འདུག་པའི་སྤྱོད་ལམ་བསྟེན་པ་དང་། ལས་བྱེད་པས་སྤྲོ་བ་འདྲི་བ་དང་། རང་གིས་ལན་གསུམ་གསོལ་བ་གདབ་པའོ། །
དེ་ཡང་དགེ་འདུན་གྱི་ཆེད་ལ་འགྲོ་བ་དང་རང་རང་གི་དབྱར་འདྲལ་བ་སྤོང་བ་ཡིན་པས། ཀརྨ་ཤ་ཏཾ་ལས། སྤྲོ་བ་འདྲི་བ་དང་གསོལ་བ་འདེབས་པ་གཉིས་ཀ་དགོས་པར་གསུངས་སོ། །
འོན་ཀྱང་གང་ཟག་རང་དོན་དུ་ཞག་བཞི་བཅུའི་གནང་བ་ཞུ་བ་ན་ནི་སྤྲོ་བ་འདྲི་མི་དགོས་པར་དོན་གྱིས་གོའོ། །
དངོས་གཞི་གསོལ་གཉིས་ཀྱི་ལས་དང་། མཇུག་ལས་ཀྱི་མཇུག་སྡུད་བརྗོད་པའོ། །
དེ་ལྟར་ཞག་བཞི་བཅུ་་་་་་བྱིན་གྱིས་བརླབ་པའི་གནང་བ་དགེ་འདུན་གྱི་ལས་ཀྱིས་བྱིན་ནས། དེའི་འོག་ཏུ་དགེ་སློང་གཅིག་གི་མདུན་དུ་ཞག་བཞི་བཅུར་དབྱར་བྱིན་གྱིས་རློབ་པའི་སྔགས་ལན་གསུམ་བརྗོད་པར་བྱའོ། །
ཡན་ལག་གི་དོན་ནི་དེ་སྦྱིན་ནོ་ཞེས་སོ། །
ཊཱི་ཀ་ལས་་་་་་ཞག་ཉུང་ངུ་ཉུང་ངུ་ཚེ་གུར་བྱིན་གྱིས་བརླབས་ཀྱང་རུང་གཅིག་ཅར་གྱིས་བརླབས་ཀྱང་རུང་སྟེ་ཞེས་སོ། །
ཚེ་གུར་བྱིན་གྱིས་བརླབས་པ་ནི་ཞག་བདུན་བྱིན་གྱིས་རློབ་པ་ལན་ལྔ་བྱས་ཏེ་ཞག་སུམ་ཅུ་རྩ་ལྔ་སོང་ན། དེའི་འོག་ཏུ་ཞག་ལྔ་ལས་མང་བ་བྱིན་གྱིས་བརླབ་ཏུ་མི་གནང་ལ་དེའི་ཚེ་ན་ཡང་ཞག་བཞི་བཅུ་ལས་ལྷག་པར་ཕྱི་རོལ་ཏུ་གནས་པར་བཀག་པའོ། །
དེ་ཡང་ལུང་ཞུ་བ་ལས་ཞག་བཞི་བཅུའི་སྟེང་དུ་ཞག་བདུན་དུ་བྱིན་གྱིས་བརླབ་ཏུ་རུང་ངམ། ཨུ་པ་ལི་མི་རུང་ངོ་། །
དེའི་ཅིའི་ཕྱིར་ཞེ་ན། མཚམས་ཀྱི་ནང་དུ་ནི་ཞག་མང་དུ་གནས་པར་བྱའོ། །

མཚམས་ཀྱི་ཕྱི་རོལ་ཏུ་ནི་ཞག་ཉུང་ངུ་གནས་པར་བྱའོ། །
ཞག་སུམ་ཅུ་རྩ་དགུའི་སྟེང་དུ་ཞག་བདུན་དུ་བྱིན་གྱིས་བརླབ་ཏུ་རུང་ངམ། ཨུ་པ་ལི་མི་རུང་ངོ་ཞེས་གསུངས་ཏེ། ཞག་བཞི་བཅུ་བས་ལྷག་པ་མི་རུང་བའོ། །
དམ་བཅས་ནས་དབྱར་་་་་་གནས་པ་་་་་་དང་གནས་སུ་མི་འབྲེལ་བར་མི་བྱའོ་ཞེས་སྨོས་སོ། །
ནི་དཔེའམ་མཚོན་པ་ཙམ་ཡིན་ཏེ། ཆོས་ལྡན་གྱིས་དམ་བཅས་པ་གཞན་དག་ལ་ཡང་རྐྱེན་འཛོམ་བཞིན་དུ་མི་སྒྲུབ་ན་ཉེས་བྱས་སུ་འགྱུར་བ་ཡིན་ནོ། །
འདིའི་ལུང་ནི་དམ་བཅས་པར་སྒྲུབ་པར་མ་བགྱིད་པ་ལ་ཉེས་བྱས་སུ་གསུངས་ན་དམ་བཅའ་བ་དུ་མཆིས། ཉེ་བ་འཁོར་ལྔ་སྟེ། དབྱར་དམ་འཆའ་བ་དང་། ལྷུང་བཟེད་དམ་འཆའ་བ་དང་། ཆོས་གོས་དམ་འཆའ་བ་དང་། བསོད་སྙོམས་དམ་འཆའ་བ་དང་། ནད་པའི་སྨན་དམ་འཆའ་བ་སྟེ་ཞེས་གསུངས་ཏེ། འགྲེལ་ཆུང་ལས་ལྷུང་བཟེད་སྦྱིན་ནོ་ཞེས་བྱས་པ་ལས་མ་བྱིན་པ་དང་། ཆོས་གོས་སྦྱིན་ནོ་ཞེས་དམ་བཅས་པ་ལས་མ་བྱིན་ན་ཉེས་བྱས་སོ་ཞེས་བཤད་པས། བསོད་སྙོམས་དང་སྨན་ལ་ཡང་དེ་བཞིན་ནོ། །
རྣམ་པ་གཅིག་ཏུ་ན་ཆོས་གོས་དང་བསོད་སྙོམས་དང་སྨན་དམ་བཅའ་བ་ནི། ཆོས་གོས་གསུམ་པའི་ཡི་དམ་དང་། ཟས་བསོད་སྙོམས་པ་དང་། སྨན་བཀུས་ཏེ་བོར་བར་དམ་བཅའ་བའོ་ཞེས་པས་འཆད་དོ། །
རྣམ་བཤད་ཉི་མའི་འོད་ཟེར་ལས་དབྱར་གྱི་གཞིའི་རྣམ་པར་བཤད་པའོ། །
དགག་དབྱེའི་གཞི་ལ་སྐབས་སྒྲུབ་པ་དང་། དངོས་ཀྱི་དོན་གཉིས་ལས་དང་པོ་ནི། ལུང་ལས་དགག་དབྱེ་དང་དབྱར་་་་་་ཀོ་ལྤགས་གཞི་དང་ཞེས་གོ་རིམ་དེ་ལྟར་གསུངས་ཀྱང་། འདིར་ནི་དབྱར་གྱི་གཞིའི་སྐབས་ཀྱི་འོག་ཏུ་དགག་དབྱེའི་གཞི་བསྟན་ཏེ། དབྱར་གནས་པའི་མཐར་དགག་དབྱེ་བྱེད་པ་ཡིན་པས། བྱ་བ་ལ་འཇུག་པའི་གོ་རིམ་དང་མཐུན་པའི་ཕྱིར་རོ། །
གཉིས་པ་ལ་གཉིས་ལས། ལུང་གཞི་ལས་བརྗོད་པའོ། །
དེ་ལ་གཉིས་ལས། སྐབས་སུ་ཡིད་དམ་ངན་པ་སྤང་བ་ནི། མི་སྨྲ་བའི་ཡིད་དམ་མི་བཅའ་བ་སྟེ། ལུང་གཞི་ལས་དགེ་སློང་གིས་མི་སྨྲ་བའི་ཡིད་དམ་བཅའ་ན་འགལ་ཚབས་ཅན་དུ་འགྱུར་རོ་ཞེས་གསུངས་སོ། །
འོན་ཀྱང་ངག་གི་ཉེས་པ་ཚར་བཅད་པའི་ཕྱིར་ནི་མི་སྨྲ་བར་འདུག་ཀྱང་ཉེས་པ་མེད་དེ། ལུང་གཞི་ལས་དགེ་སློང་ཆུ་སྟོད་ཀྱི་གླེང་གཞིས་ཤེས་སོ། །
དགག་དབྱེ་བྱ་བའི་ཚུལ་ལུགས་ནི་དབྱར་གནས་པའི་དགེ་འདུན་ལ་ཞེས་པ་ནས་སོ། །
འདིའི་སྤྱི་དོན་ལ་གཉིས་ཏེ། དགོས་པའི་དོན་དང་། བསྡུས་པའི་དོན་ཏོ། །
དང་པོ་ནི་དགག་དབྱེ་བྱས་པའི་དགོས་པ་གསུམ་སྟེ། ཆོས་དག་པར་འགྱུར་བ་དང་། ཚུལ་ཁྲིམས་དག་པར་འགྱུར་བ་དང་། དགག་དབྱེ་མ་བྱས་པའི་ཉེས་པ་ཁེགས་པའོ། །
དང་པོ་ནི་ཆོས་རྣམ་པར་དག་པར་བྱ་བའི་ཕྱིར་ནི་དགག་དབྱེ་གསུངས་ཞེས་བཤད་དེ། དེ་ཡང་ཉོན་མོངས་པ་མངོན་དུ་རྒྱུ་བའི་ཆོས་དག་པར་འགྱུར་བ་སྟེ། དགེ་བའི་བསམ་པ་མངོན་འགྱུར་དང་བཅས་ཏེ་དགག་དབྱེ་བྱེད་པའི་ཕྱིར་རོ། །
གཉིས་པ་ནི་ཚུལ་ཁྲིམས་རྣམ་པར་དག་པར་བྱ་བའི་ཕྱིར་ནི་གསོ་སྦྱོང་གསུངས་ལ་ཞེས་བཤད་ཅིང་འོད་ལྡན་ལས་གསོ་སྦྱོང་དང་དགག་དབྱེ་གཉིས་ཀྱི་དོན་ནི་གཅིག་པ་ཉིད་ཡིན་ནོ་ཞེས་་་་་་དགོས་པ་གཅིག་ཡིན་པར་བཤད་པས་ཚུལ་ཁྲིམས་དག་པ་དེ། དགག་དབྱེའི་ཡང་དགོས་པ་ཡིན་པར་གྲུབ་བོ། །
དེ་ཡང་དགག་དབྱེའི་གནས་སུ་འཇུག་པ་ན་དགེ་སློང་རྣམས་ལྟུང་བ་བཤགས་པ་དང་བསྡམ་པ་དང་ལྟུང་བ་བྱིན་གྱིས་བརླབ་པ་བྱས་ནས་དགག་དབྱེ་བྱེད་པ་ཡིན་པས་ཚུལ་ཁྲིམས་དག་པར་འགྱུར་བའོ། །
གཉིས་པ་བསྡུས་པའི་དོན་ལ་དགུ་ལས། དང་པོ་ཡུལ་གང་ལ་དགག་དབྱེ་བྱ་བ་ནི་་་་་་ཁྱེད་ཅག་ལས་གང་སུས་ལྟུང་བ་གླེང་ན་གླེངས་ཤིག་ཕྱོགས་བཅུ་ན་གནས་པའི་དགེ་འདུན་མཐའ་དག་ལ་སྟེ། གང་་་་་་ང་ལ་གཞན་གྱིས་ལྟུང་བ་གང་ཡང་གང་ཟག་ཤཱ་རིའི་བུས་ནི་མ་གླེང་ཞེས་ཟེར་བ་ལྟ་བུའོ། །

ཟག་འཇོག་པ་དམིགས་བསལ་དུ་གསུངས་པ་དང་། མཐའ་དག་ལས་གཞན་དུ་ན་དགོས་པ་རྫོགས་པར་མི་འགྲུབ་པའི་ཕྱིར་རོ། །
གཉིས་པ། རྟེན་གང་གིས་དགག་དབྱེ་བྱ་བ་ནི། ཆོས་དྲུག་ལྡན་ཏེ་རབ་ཏུ་བྱུང་བ་སྡེ་ལྔའི་སྡོམ་པ་གསོར་རུང་ཡན་ཆད་དང་ལྡན་པ་དང་། ཤེས་པ་རང་བཞིན་དུ་གནས་པ་དང་། ལུས་ཐ་མལ་པར་གནས་པ་དང་། གནས་ནས་མ་ཕྱུང་བ་དང་། དགག་དབྱེ་བཞག་པ་མ་ཡིན་པ་དང་། དབྱར་གནས་པར་ཁས་བླངས་པ་ཡིན་པའོ། །
ཐ་མ་གཉིས་ནི་དགག་དབྱེ་བཞག་ན་དགག་དབྱེ་བཀག་པ་ཆད་ལས་དང་འབྲེལ་བའི་ཕྱིར་དང་། འདི་ཉིད་ལས་དབྱར་གནས་བྱས་ཞེས་གསུངས་ལ། གཞན་དུ་ན་དབྱར་གནས་ཁས་བླང་སྟོབས་ཀྱིས་བཀག་པ་མེད་པས་ན། བཀག་པ་ལས་ཕྱེ་བ་མི་འབྱུང་བའི་ཕྱིར་རོ། །
དབྱར་གནས་ན་དབྱར་རལ་སྤང་སྟེ། རང་གི་རྣམ་བཤད་དང་ཊཱི་ཀ་ལས་དབྱར་རལ་བས་ཀྱང་དགག་དབྱེ་བྱ་དགོས་སོ་ཞེས་གསུངས་སོ། །
དེས་དགག་དབྱེ་བྱས་ན་ལྟུང་བའི་དགག་དབྱེ་དང་རྫས་ཀྱི་དགག་དབྱེ་མཚན་ཉིད་པའོ། །
གསུམ་པ་བྱེད་པ་པོ་གང་ལ་གོ་བར་བྱ་བ་ནི། དགག་དབྱེ་བྱེད་པ་པོར་བསྐོས་པ་དང་འབྲེལ་བ་སྟེ། མེད་ན་གཞན་ལའོ་ཞེས་དམིགས་བསལ་དུ་གསུངས་པས་སོ། །
བཞི་པ་གང་ལ་དགག་དབྱེ་བྱ་བའི་དངོས་པོ་ནི། ལྟུང་བའི་དགག་དབྱེ་ནི་རང་་་་་་ང་ལ་ལྟུང་བ་སྡེ་ལྔ་པོ་གང་གིས་གླེང་ན་ཡང་གླེངས་ཤིག་ཅེས། གི་བསླབ་པའི་གཞི་མཐའ་དག་ལ་སྟེ། ང་ལ་ལྟུང་བ་གཞན་གླེང་ཡང་སྤང་ལྟུང་གིས་ནི་མ་གླེང་ཞིག་ཅེས་ཟེར་བ་ལྟ་བུ་་་་་་གཞི་འཇོག་པ་དམིགས་བསལ་དུ་གསུངས་པ་དང་། ཕྱོགས་འགའ་ལ་དགག་དབྱེ་བྱས་པས་དགོས་པ་རྫོགས་པར་མི་འགྲུབ་པའི་ཕྱིར་རོ། །
རྫས་ཀྱི་དགག་དབྱེ་བྱ་བའི་དངོས་པོ་ནི། ཁབ་ལ་སོགས་པ་རང་གི་རྫས་གང་ཡང་རུང་བའོ། །
ལྔ་པ་གང་དུ་དགག་དབྱེ་བྱ་བའི་གནས་ནི་མཚམས་པོ་ཆེའི་ནང་ཡིན་པ་སྟེ། ལུང་གཞི་ལས་མཚམས་ཆེན་པོ་བཅད་པ་དེར་དགེ་སློང་རྣམས་ཀྱིས་འདུག་སྟེ། གསོ་སྦྱོང་དང་དགག་དབྱེ་བྱའོ་ཞེས་གསུངས་ལ། དཔག་ཚད་ཕྱེད་དང་གསུམ་ཚུན་ཆད་ཀྱི་དགེ་སློང་རྣམས་དགག་དབྱེ་ལ་འདུས་པས་མཚམས་དེའི་དགེ་སློང་ཀུན་དག་པར་འགྱུར་བའི་དགོས་པ་ཡོད་པའི་ཕྱིར་རོ། །
གནས་ལ་བློ་མཐུན་བྱས་པ་དང་འབྲེལ་བ་སྟེ། ལས་གཞན་གྱི་གནས་ཀྱང་དེ་ཡིན་ནོ་ཞེས་གསུངས་པས་སོ། །
གཙང་ཞིང་ཡངས་པ་ཡིན་པ་དང་། འཇིག་པའི་ཉེན་ཅན་མ་ཡིན་པ་སྟེ། གསོ་སྦྱོང་ལ་བཤད་པའི་གནད་ཀྱིས་སོ། །
དྲུག་པ་གང་གི་ཚེ་དགག་དབྱེ་བྱ་བའི་དུས་ནི་དབྱར་གནས་སྔ་ཕྱིའི་བྱེ་བྲག་གིས་སྟོན་ཟླ་འབྲིང་པོའི་ཉའམ་ཐ་ཆུང་གི་ཉ་ལ་སྟེ། དབྱར་རྣམས་ཀྱི་ཐ་མའི་ཉ་ལའོ་ཞེས་གསུངས་པས་སོ། །
དུས་ཀྱི་སྔ་རོལ་ཏུ་བྱ་བ་དང་འོག་རོལ་དུ་བྱ་བ་ནི་དམིགས་བསལ་ཡིན་ནོ། །
བདུན་པ་ཚུལ་ཇི་ལྟར་དགག་དབྱེ་བྱ་བ་ནི། སྦྱོར་དངོས་མཇུག་གསུམ་ལས། སྔོན་འགྲོ་སྦྱོར་བ་ལ་གསུམ་སྟེ་ཞག་བཅུའམ་ཟླ་བ་ཕྱེད་ན་ཇི་ལྟར་བསྒྲུབ་པ་དང་། ཚེས་བཅུ་བཞི་ལ་ཇི་ལྟར་བསྒྲུབ་པ་དང་། ཚེས་བཅོ་ལྔའི་ལས་ཀྱི་མདུན་རོལ་དུ་ཇི་ལྟར་བསྒྲུབ་པའོ། །
དང་པོ་ལ་གསུམ་སྟེ། སྤྱོད་ཡུལ་དུ་བརྗོད་པ་དང་། གནས་དང་མཆོད་རྟེན་གྱི་བྱ་བ་བསྒྲུབ་པ་དང་། འཁོན་ཡོད་ན་བཟོད་པར་གསོལ་བ་སྟེ། སྤྱོད་ཡུལ་དུ་བརྗོད་པར་བྱའོ་ཞེས་པ་དང་། གཙུག་ལག་ཁང་བརྒྱན་ཞེས་པ་ལ་སོགས་པ་དང་། ནང་དང་བཅས་པས་བཟོད་པ་ཞེས་གོ་རིམ་བཞིན་ནོ། །
གཉིས་པ་ཚེས་བཅུ་བཞི་ལ་ཇི་ལྟར་བསྒྲུབ་པ་ལ་གསུམ་སྟེ། སེང་གེའི་ཁྲི་བརྒྱན་པ་དང་། ཆོས་བཤད་ཉན་འབྱུང་བ་སྤྱོད་ཡུལ་དུ་བརྗོད་པ་དང་། མཚན་ཐོག་ཐག་ཉན་བཤད་བྱ་བ་སྟེ། གཞུང་འདི་ཉིད་ལས་་་་་་སེང་གེའི་ཁྲི་བརྒྱན་ཞེས་པ་དང་། དོ་མོད་མཚན་ཐོག་ཐག་ཅེས་པ་དང་། མདོ་སྡེ་དང་འདུལ་བ་ཞེས་གོ་རིམ་བཞིན་དུ་བསྟན་ཏོ། །

གསུམ་པ་ཚེས་བཅོ་ལྔར་ལས་ཀྱི་མདུན་དུ་ཇི་ལྟར་བསྒྲུབ་པ་ལ་ལྔ་སྟེ། འདུས་པ་ཐམས་ཅད་ཀྱིས་ཕན་ཚུན་ཀུན་དགའ་བར་བྱེད་པ་དང་། ཆོས་རྣམ་པར་གཏན་ལ་དབབ་པས་མཚན་འདའ་བར་བྱ་བ་དང་། དགག་དབྱེ་བྱེད་པ་པོའི་དགེ་སློང་བསྐོ་བ་དང་། དེས་རྩྭ་དར་བྷ་དགེ་འདུན་ལ་བྲིམ་པ་དང་། གཞན་གྱིས་གསོལ་བ་་་་་་དེ་ལྟར་ན་གསུམ་དང་གསུམ་དང་ལྔ་སྟེ་ཡོངས་བགྲངས་ན་དགག་དབྱེའི་སྔོན་འགྲོའི་བྱ་བ་བཅུ་གཅིག་ཡོད་དོ། །
འབའ་ཞིག་པའི་ལས་བྱ་བ་སྟེ། དེའི་ཚེ་འདུས་པ་ཐམས་ཅད་ཀྱིས་ཕན་ཚུན་ཞེས་པ་དང་། གཞན་ལ་ནི་དེ་དེ་དག་གིས་ཞེས་པ་དང་། དགེ་སློང་དགག་དབྱེ་བྱེད་པ་བསྐོ་ཞེས་པ་དང་། དེས་རྩྭ་དར་བྷ་བྲིམ་ཞེས་པ་དང་། དགག་དབྱེ་བའི་ཕྱིར་གཞན་གྱིས་སོ་ཞེས་སོ། །
གཉིས་པ་དགག་དབྱེ་དངོས་གཞིའི་ཆོ་ག་ནི་སྔགས་ལན་གསུམ་གྱིས་སོ། །
གསུམ་པ་མཇུག་གི་ཆོ་ག་ནི་ཐབས་ཡིན་ནོ་ལེགས་སོ་ཞེས་བརྗོད་པ་དང་། དགག་དབྱེ་བྱས་པ་དགེ་འདུན་ལ་གོ་བར་བྱ་བའོ། །
དེ་ལྟར་ལྟུང་བའི་དགག་དབྱེ་བྱས་ནས་རྫས་ཀྱི་དགག་དབྱེ་ནི་གཞུང་འདི་ཉིད་ན་གསལ་ལོ། །
བརྒྱད་པ་དམིགས་ཀྱིས་བསལ་བའི་དོན་ལ་དྲུག་ལས། ཡུལ་གྱི་དམིགས་བསལ་ནི་གང་ཟག་འཇོག་པའི་དགག་དབྱེ་བྱ་བའོ། །
བྱེད་པ་པོའི་དམིགས་བསལ་ནི་མེད་ན་གཞན་ལའོ་ཞེས་སོ། །
དངོས་པོའི་དམིགས་བསལ་ནི་གཞི་འཇོག་པའི་དགག་དབྱེ་བྱ་བའོ། །
གནས་ཀྱི་དམིགས་བསལ་ནི། དཀྱིལ་འཁོར་བར་བྱ་བའོ། །
དུས་ཀྱི་དམིགས་བསལ་ནི། ལས་ལ་ནི་འདས་ན་ཉི་མ་ཤར་བའི་འོ་ཞེས་པ་དང་། འཐབ་ཀྲོལ་ཅན་ལ་སོགས་པའི་རྐྱེན་གྱིས་དུས་ཀྱི་སྔ་རོལ་ལམ་འོག་རོལ་ཏུ་དགག་དབྱེ་བྱ་བའོ། །
ཆོ་གའི་དམིགས་བསལ་ནི། རྐྱེན་དབང་གིས་ལན་གཉིས་སམ་ལན་ཅིག་བརྗོད་པ་དང་། ཡོངས་དག་འབུལ་བ་དང་དགག་དབྱེ་བྱིན་གྱིས་བརླབ་པའོ། །
བྱིན་གྱིས་བརླབ་པའི་ཚུལ་ནི་སྔར་གསོ་སྦྱོང་བྱིན་གྱིས་བརླབ་པ་བཞིན་ཅི་རིགས་པར་སྦྱར་ཏེ། ཁྱད་པར་ནི་དགེ་སློང་བཞིས་གསོ་སྦྱོར་བྱིན་གྱིས་མི་རློབ་པར་གསོ་སྦྱོང་དངོས་སུ་བྱེད་ཀྱང་། ཊཱི་ཀ་ལས་དགེ་སློང་བཞིས་ཀྱང་དགག་དབྱེ་བྱིན་གྱིས་རླབས་པར་གསུངས་སོ། །
དགུ་པ་དགག་དབྱེའི་སྒྲ་བཤད་པ་ནི་དབྱར་གྱི་ཚུལ་ནང་དུ་ལྟུང་བ་གླེང་དྲན་བྱེད་པ་དང་། ནན་ཏུར་བྱེད་པ་དང་། དབྱར་གྱི་རྙེད་པ་བགོ་བ་དང་། མཚམས་ཀྱི་ཕྱི་རོལ་ཏུ་མཚན་མོ་འདའ་བ་སྟེ་བཞི་པོ་དེ་རྣམས་བཀག་པ་འབྱེད་པར་བྱེད་པས་ན་དགག་དབྱེ་ཞེས་བྱའོ། །
ཡན་ལག་གི་དོན་ནི། དབྱར་གནས་པས་ཞེས་པ་ནས་སོ། །
ཐ་མའི་ཉི་མ་ལའོ་ཞེས་པ་ནི། ཐ་མའི་ཉིན་མཚན་ལའོ་ཞེས་པའོ། །
དགག་དབྱེ་དངོས་གཞིའི་ཆོ་ག་ནི་དུས་མཚན་མོ་བྱ་བ་ཡིན་ཏེ། དགག་དབྱེའི་སྔོན་འགྲོའི་བྱ་བ་ཚེས་བཅོ་ལྔའི་ནུབ་མོ་ཆོས་རྣམ་པར་གཏན་ལ་དབབ་པས་ལས་ཀྱི་མདུན་རོལ་ཚུན་ཆད་ཀྱི་མཚན་མོ་འདའ་བ་སྔོན་དུ་འགྲོ་བ་བྱས་ནས། དགག་དབྱེའི་ལས་ནི་སྐྱ་རེངས་འཆར་བའི་མདུན་རོལ་ཏུའོ་ཞེས་གསུངས་པའི་ཕྱིར་རོ། །
དགེ་སློང་དགག་དབྱེ་བྱེད་པ་བསྐོ་བ་འདིའི་སྤྱི་དོན་ལ་གཉིས་ལས། དགོས་པའི་དོན་ནི་མ་བསྐོས་པ་ལ་དགག་དབྱེ་གོ་བར་བྱེད་པའི་ལྟུང་བ་མི་འབྱུང་བའོ། །
བསྡུས་པའི་དོན་ལ་བཞི་ལས། དང་པོ་ཡུལ་གང་བསྐོ་བ་ནི་ཆོས་བཅོ་ལྔ་དང་ལྡན་པ་བསྐོ་སྟེ། བསྐོ་ཡུལ་ཐུན་མོང་བ་ཆོས་བཅུ་བཞི་་་་་་སྤོང་པ་བའི་ཞལ་ཏ་པ་བསྐོ་བའི་སྐབས་སུ་སྔར་བཤད་པའི་སྟེང་དུ། སྐྱེས་པ་ཡིན་པ་སྟེ། བུད་མེད་ལ་ནི་མ་ཡིན། ཞེས་གསུངས་པ་དང་། གཞན་དུ་རྟེན་དམན་པས་དགོས་པ་རྫོགས་པར་མི་འགྲུབ་པའི་ཕྱིར་རོ། །

གཉིས་པ་རྟེན་གང་གིས་བསྐོ་བ་ནི། དགེ་འདུན་མཚན་ཉིད་བཞི་ལྡན་གྱིས་སོ། །
གསུམ་པ་ཆོ་ག་གང་གིས་བསྐོ་བ་ནི། གསོལ་གཉིས་ཀྱི་ལས་ཀྱིས་སོ། །
བཞི་པ་བསྐོས་པའི་བྱ་བ་ནི་རྩྭ་དར་བྷ་བྲིམ་པ་ལ་སོགས་པའོ། །
དེས་རྩྭ་དང་བྷ་བྲིམ་ཞེས་པ་ནི་ལུང་ལས་འཇག་མ་བྲིམ་ཞེས་གསུངས། གཞི་འགྲེལ་ལས་རྩྭ་ཀུ་ཤ་བྲིམ་ཞེས་བཤད་ཅིང་་་་་་གཞི་འགྲེལ་ལས་ཀུ་ཤ་ཞེས་བྱ་བ་ནི་རྩྭའི་རྣམ་པ་རྣོན་པོ་སྟེ་དར་བྷ་ཞེས་བྱ་བའི་ཐ་ཚིག་གོ་ཞེས་བཤད་ཁ་ཆེ་ཛྙཱ་ན་ཤྲཱིའི་ཞལ་ནས་རམ་པའི་ལྗང་པ་ཡིན་གསུངས་སོ། །
འདིར་་་་་་དགག་དབྱེ་བྱེད་པ་ན་རྩྭ་དར་བྷ་ལག་པས་བཟུང་དགོས་པ་འདི་གཞུང་གང་ནས་བཤད་ཅེས་འདྲི་ན། ཊཱི་ཀ་ལས་དགག་དབྱེ་བྱ་བ་དང་། དགག་དབྱེ་བྱེད་པ་གཉིས་ཀའི་ལག་པས་བཟུང་བར་བྱའོ་ཞེས་བཤད་ཅིང་། ཚན་པ་གཉིས་དགོས་པ་འདི་གཞུང་གང་ནས་བཤད། རྩྭ་རྐང་པས་མནན་ཏེ་བྱ་བ་འདི་གཞུང་གང་ནས་བཤད་ཅེས་འདྲི་ན་་་་་་བསྡུས་པ་ལས་རྩྭ་ཀུ་ཤ་ཅུང་ཟད་ལག་པས་བཟུང་བར་བྱའོ། །
རྩྭ་གཏིང་བ་རྐང་པས་མནན་ཏེ་དགག་དབྱེ་བྱའོ་ཞེས་བཤད་དོ། །
རྫས་ཀྱི་དགག་དབྱེ་བྱ་བ་ནི་ཊཱི་ཀ་ལས་སྦྱིན་པར་བྱེད་པ་རྣམས་ཀྱི་བསོད་ནམས་ཀྱིས་རྩྭ་འདུ་བའི་སྒོའི་བྱེ་བྲག་བསྟན་པའི་ཕྱིར་བཅས་ཏེ་ཞེས་བཤད་དོ། །
དེའི་རྒྱུ་མཚན་ནི་ཊཱི་ཀ་ལས་དགག་དབྱེ་བྱས་པའི་དགེ་སློང་གིས་དགེ་འདུན་ནི་དགེ་ལེགས་ཀྱི་བསམ་པ་ཅན་ཡིན་པའི་ཕྱིར་དང་བྱམས་པའི་སེམས་དང་ལྡན་པ་ཡིན་པའི་ཕྱིར་བསོད་ནམས་ཀྱི་ཞིང་ཆེས་ཁྱད་པར་དུ་འཕགས་པ་ཡིན་པས། དེ་ལ་སྦྱིན་པ་བྱིན་ན་འབྲས་བུ་ཆེས་མང་པོར་འགྱུར་རོ། །
ཞེས་སོ། །
དེའི་འོག་ཏུ་དགེ་ཚུལ་རྣམས་ལ་ཞེས་པའི་སྐབས་སུ་ལུང་གཞི་ལས།་་་་་དགེ་སློང་རྣམས་ཀྱིས་དགག་དབྱེ་བྱས་པ། དེའི་འོག་ཏུ་དགེ་སློང་མ་རྣམས་དང་དགེ་སློབ་མ་རྣམས་དང་དགེ་ཚུལ་ཕ་དང་དགེ་ཚུལ་མ་རྣམས་དགག་དབྱེ་བྱེད་དུ་གཞུག་གོ་ཞེས་གསུངས་ཀྱང་གཞུང་དུ་བཀོད་པའི་གོ་རིམ་ཙམ་ཡིན་གྱི། ལག་ལེན་གྱི་གོ་རིམ་ནི་མདོ་རྩ་བར་དགེ་སློང་མའི་དགག་དབྱེའི་སྔོན་དུ་དགེ་ཚུལ་གྱི་དགག་དབྱེ་བྱ་བར་གསུངས་ཏེ། རང་གི་རྣམ་བཤད་དང་ཊཱི་ཀ་ལས་རང་གི་ཕྱོགས་མ་རྫོགས་པར་ཕྱོགས་གཞན་ལ་འཇུག་པ་མི་རིགས་པས་ཞེས་སོ། །
གཉིས་སམ་གསུམ་་་་་་ཚོགས་ཀྱི་དགག་དབྱེ་ནི་ལུང་གཞི་ལས་དགོན་པ་འཁྲུག་པའི་དམག་གི་འཇིགས་པ་བྱུང་ནས་ཡུལ་མི་རྣམས་ཀྱང་དེ་དང་དེ་དག་ཏུ་བྲོས་སོ། །
དགེ་སློང་རྣམས་ཀྱང་གཏུར་བུ་དག་ཏུ་ཆོས་གོས་རྣམས་ཐུམ་པོ་བྱས་ཏེ། ཚེ་དང་ལྡན་པ་དག་དང་དགེ་འདུན་གྱི་དགག་དབྱེ་བཅོ་ལྔ་པ་ཡིན་མོད་ཀྱི་གང་གི་ཚེ་དགེ་འདུན་མཐུན་པ་རྙེད་པ་དེའི་ཚེ་དགག་དབྱེ་བྱའོ་ཞེས་བརྗོད་ནས་འདོང་བར་བྱའོ་ཞེས་གསུངས་སོ། །
ཆོ་ག་དེ་བས་ཚིག་མང་བ་ཞིག་ཊཱི་ཀ་ལས་བཤད་དེ། ལུང་ལས་གསུངས་པའི་ཆོ་ག་དེ་དང་ཊཱི་ཀ་ནས་བཤད་པའི་་་་་་ཆོ་ག་དེ་གཉིས་གང་གིས་ཀྱང་རུང་་་་་་ཚོགས་ཀྱི་དགག་དབྱེ་འདི་ལ་ནི། ཚེས་གྲངས་བཅོ་ལྔ་པ་ངེས་གཟུང་དུ་མི་དགོས། དགེ་འདུན་འདུ་མི་དགོས་གསོལ་བ་འབའ་ཞིག་པའི་ཆོ་ག་མི་དགོས། དགག་དབྱེ་བྱེད་པ་པོ་བསྐོ་མི་དགོས། རྩྭ་དར་བྷ་བྲིམ་མི་དགོས་སོ། །
ངོ་། །
གང་ཟག་འཇོག་པ་ནི། ཊཱི་ཀ་ལས་གང་ཟག་ཅེས་བྱ་བ་ནི་གང་ཟག་གང་ལས་རེག་པ་ལ་སོགས་པའི་ལྟུང་བ་བྱུང་བར་གྱུར་པའི་གང་ཟག་དེ་ལ་བྱའི། གླེང་བ་པོ་དང་གླེང་བར་བྱ་བ་ནི་མ་ཡིན་ནོ་ཞེས་བཤད་ཀྱང་། བླ་མ་རྣམས་ཀྱི་གླེང་བྱེད་ཀྱི་གང་ཟག་ཤཱ་རིའི་བུས་ནི་བདག་ལ་མ་གླེངས་ཤིག་ཅེས་གང་ཟག་འཇོག་པའོ་ཞེས་གསུངས་སོ། །

ཊཱི་ཀ་ལས་དཀྱིལ་འཁོར་བ་ལྔའམ་དྲུག་ཏུ་བློ་མཐུན་པར་བྱ་ཞིང་དགག་དབྱེ་སོ་སོར་བྱའོ་ཞེས་སོ། །
་་་་་སོ་སོར་དགག་དབྱེ་བྱས་ཟིན་ན། འོ་ན་དོང་བ་དག་ན་དགག་དབྱེ་བྱ་ཞེས་འབྱུང་བ་དང་འགལ་སྙམ་ན། དཀྱིལ་འཁོར་བ་ལྔའམ་དྲུག་ཏུ་བློ་མཐུན་པར་བྱས་ཟིན་ཀྱང་། དགག་དབྱེ་མ་བྱས་པའི་སྐབས་དེར་འཐབ་ཀྲོལ་ཅན་དག་འོངས་པའི་དབང་དུ་བྱས་ནས། ངག་གིས་བཤེས་པའི་ཚིག་གིས་བསུ་ནས་ཞེས་པ་མན་ཆད་གསུངས་ཏེ། ཊཱི་ཀ་ལས་དགག་དབྱེ་མ་བྱས་པའི་སྐབས་དེར་ཞེས་སོ། །
འདིར་ཕྲན་ཚེགས་ཀྱི་སྐབས་ཀྱི་མདོ་དང་པོ་དང་ལྔ་པའི་ཁྱད་པར་ཅི་ཞེ་ན། ནང་་་་་་ཊཱི་ཀ་ནས་མི་གསལ་ཡང་འགྲེལ་ཆུང་ལ་དང་བཅས་པས་བཟོད་པར་གསོལ་བ་མ་བྱས་པར་དགག་དབྱེ་མི་བྱའོ། །
ནང་དང་བཅས་པ་དེས་བཟོད་པ་བླང་བ་མ་བྱས་པར་དགག་དབྱེ་མི་བྱའོ་ཞེས་འགྲེལ་ཆུང་ལས་དོན་དེ་ལྟར་བཤད་དོ། །
རྣམ་བཤད་ཉི་མའི་འོད་ཟེར་ལས་དགག་དབྱེའི་གཞིའི་རྣམ་པར་བཤད་པ་རྫོགས་སོ། །
ད་ནི་སྲ་བརྐྱང་གི་གཞི་འཆད་དེ། འདིའི་སྤྱི་དོན་ལ་གཉིས་ཏེ། དགོས་པའི་དོན་དང་། བསྡུས་པའི་དོན་ཏོ། །
དང་པོ་ནི་སྲ་བརྐྱང་གི་དགོས་པ་ནི་གསུམ་སྟེ། ཀརྨ་ཤ་ཏཾ་དང་ཊཱི་ཀ་ལས་གནས་བསྡུ་བ་དང་། དགེ་སློང་རྣམས་བདེ་བར་གནས་པར་བགྱི་བ་དང་། སྦྱིན་པར་བྱ་བའི་ཆོས་ཡོངས་སུ་སྤྱད་པའི་སླད་དུ་ཞེས་གསུངས་ཏེ། དང་པོ་ནི་དབྱར་གནས་དང་སྲ་བརྐྱང་འགྲོ་ལྡོག་ངེས་ཤིང་སྲ་བརྐྱང་གི་ཕན་ཡོན་ལ་དམིགས་ནས་དབྱར་གནས་པར་ཁས་ལེན་ལ་འཇུག་པ་སྟེ། ཊཱི་ཀ་ལས་དབྱར་གནས་པའི་དགེ་འདུན་གྱི་གནས་བསྡུ་བ་དང་ཞེས་གསུངས་སོ། །
འདི་ལ་ཁ་ཅིག་ན་རེ་ཕན་ཡོན་ནི་འབྲས་བུ་ཡིན་ལ། ཕན་ཡོན་དེ་སྲ་བརྐྱང་གི་སྔོན་དུ་འབྱུང་བར་མི་རིགས་ཏེ། རྟོག་གེའི་བསྟན་བཅོས་ལས། ཕྱིས་འབྱུང་ཕྱིར་ན་རྒྱུ་ཉིད་མིན་ཞེས་རྒྱུ་སྔར་ཡོད་ཡིན་ལ། འབྲས་བུ་ཕྱིས་འབྱུང་ཡིན་པ་དང་འགལ་ལོ་ཞེ་ན། ས་བོན་དང་མྱུ་གུ་ལ་ལྟོས་པའི་རྒྱུ་འབྲས་ལ་སྔ་ཕྱི་དེ་ལྟར་ཡིན་ཡང་། རྣམ་འཇོག་ལ་ལྟོས་པའི་རྒྱུ་འབྲས་འགའ་ཞིག་ལ་སྔ་ཕྱི་འདི་ལྟར་འབྱུང་བ་མི་འགལ་ཏེ། སྟོན་ཐོག་འབྱུང་བ་ལ་དམིགས་ནས་དཔྱིད་བརྙ་སྐྱི་ཁུགས་པ་བཞིན་ནོ་ཞེས་གསུངས་སོ། །
གཉིས་པ་ནི། འཆང་འབྲལ་འཇོག་པ་ལ་སོགས་པའི་ལྟུང་བ་བྱུང་གིས་དོགས་པའི་བག་འཁུམས་པ་མེད་པར་དགེ་སློང་རྣམས་བདེ་བར་གནས་པ་སྟེ། ཊཱི་ཀ་ལས་བག་ཡངས་ཀྱི་བདེ་བའི་ཕན་ཡོན་བསྟན་པའི་ཕྱིར་རོ་ཞེས་སོ། །
གསུམ་པ་ནི་ཆོས་གོས་གསུམ་ཕྲུགས་གཅིག་ལ་དགེ་སློང་དགེ་འདུན་དུ་ལོངས་པས་བྱིན་གྱིས་བརླབས་པས་སྦྱིན་འབྱུང་གི་བསོད་ནམས་ཆེ་བ་སྟེ། རང་གི་རྣམ་བཤད་ལས་་་་་་ཆོས་གོས་གསུམ་གྱི་སྣམ་ཕྲན་གླེགས་བུ་ལྟ་བུ་ངོ་བོ་གཅིག་པའི་གདིང་བར་གྱུར་པ་དགེ་་་་་་འདིར་གཏོགས་པའི་འདུན་མཐའ་དག་ལ་ཁྱབ་པར་བྱེད་པས་ཞེས་བཤད་དོ། །
གཉིས་པ་བསྡུས་པའི་དོན་ལ་དགུ་ལས། དང་པོ་སྲ་བརྐྱང་གི་སྒྲ་བཤད་པ་ནི། ཆོས་གོས་ཞིག་པ་མ་ཡིན་པས་སྲ་བ་དེ་གཟེབ་ཀྱི་སྤྲོག་མའི་ནང་དུ་བརྐྱང་བ་ཡིན་པས་ན། སྲ་བརྐྱང་ཞེས་བྱ་སྟེ། དགེ་སློང་བྲམ་ཟེའི་བུ་མོ་ལྟ་བུས་ཞུས་པ་ལས་གོས་ཞིག་པ་གཏན་པར་བཏིང་ན་གཏན་པར་བཏིང་བ་མ་ཡིན་ནོ་ཞེས་གསུངས་ན། གོས་ཞིག་པ་གང་ལགས། གོས་གང་དགེ་སློང་གིས་ལུས་ལས་དེངས་པའོ་ཞེས་གསུངས་པས་ཆོས་གོས་ཞིག་པ་མ་ཡིན་པས་ན་་་་་་སྲ་བའོ་ཞེས་པ་དང་། ཊཱི་ཀ་ལས་གཟེབ་ཀྱི་སྤྲོག་མའི་ནང་དུ་བརྐྱང་བ་ཞེས་བྱ་བའི་ཐ་ཚིག་གོ་ཞེས་གསུངས་སོ། །
འདི་ལ་མིང་གཉིས་པ་གཏན་པ་ཞེས་ཀྱང་བྱ་སྟེ། འདྲ་ཆོས་གཉིས་ཀྱི་སྒོ་ནས་གཏན་པ་དང་འདྲ་བས་གཏན་པ་ཞེས་བྱ་སྟེ། དཔེར་ན་པང་ལེབ་གཏན་པ་དེའི་སྟེང་དུ་སྣམ་ཕྲན་དང་གླེགས་བུ་ལ་སོགས་པ་ཐ་དད་མང་པོ་དག་གོས་གཅིག་གི་ངོ་བོར་བསྡུས་པ་དང་གོས་མི་འཁུམ་ཞིང་རྐྱོང་བར་བྱེད་པ་དེ་བཞིན་དུ། ཆོས་གོས་སྲ་བརྐྱང་འདིས་ཀྱང་། དགེ་སློང་མང་པོ་དག་སྲ་བརྐྱང་ལ་གཏོགས་པའི་ཚོགས་པ་གཅིག་ཏུ་བསྡུས་པ་དང་། དགེ་སློང་དག་ལྟུང་བ་འབྱུང་བའི་བག་འཁུམས་མེད་པར་བག་རྐྱོང་བར་བྱེད་པའི་ཕྱིར་ན་གཏན་པ་དང་འདྲ་བས་གཏན་པ་ཞེས་བྱ་སྟེ། དོན་དེ་ལྟར་ཊཱི་ཀ་ལས་བཤད་དོ། །

གཉིས་པ་རྟེན་གང་གིས་སྲ་བརྐྱང་གདིང་བ་ནི། ཆོས་བཅུ་གཅིག་དང་ལྡན་པས་གདིང་སྟེ། དབྱར་གནས་པར་ཁས་བླངས་པ་དང་། དབྱར་མ་རལ་བ་དང་། དབྱར་སྔ་མ་གནས་པར་ཁས་བླངས་པ་དང་། གནས་དེ་ཉིད་དུ་གནས་པར་ཁས་བླངས་པ་སྟེ། དབྱར་གནས་པར་ཁས་མ་བླངས་པ་དང་དབྱར་རལ་བ་དང་ཞེས་པ་ལ་སོགས་པ་གསུངས་པའོ། །
ས་གཞན་ན་གནས་པ་མ་ཡིན་པ་དང་། དེ་་་་་་ས་གཞན་ན་གནས་པ་ལ་དག་ཉིད་འཐོབ་པ་མ་ཡིན་པ་སྟེ། ས་གཞན་ན་གནས་པ་དག་ལ་ཡང་ངོ་། །
དེ་དག་ཉིད་འཐོབ་པ་ཡིན་ན་མི་འབྱུང་ངོ་ཞེས་གསུངས་པས་སོ། །
བསྙེན་པར་རྫོགས་པ་ཡིན་པ་དང་། ཆོས་གཞན་པའི་ཕྱོགས་སུ་སོང་བ་མ་ཡིན་པ་སྟེ། དགེ་ཚུལ་ནི་རྙེད་པ་དབང་ངོ་ཞེས་པའི་ཤུགས་ཀྱིས་དང་། བྱེ་བ་དག་ན་ཆོས་མ་ཡིན་པའི་ཕྱོགས་དང་མཐུན་པ་ཞེས་གསུངས་པས་སོ། །
མཚན་མཐུན་པ་དང་། ཐ་སྙད་དང་ལྡན་པ་དང་། ལུས་ཐ་མལ་པར་གནས་པ་སྟེ། གཞན་དུ་ན་་་་་་དགེ་སློང་གསུམ་དང་དགེ་སློང་མ་གཅིག་དང་བཞིས་སྲ་བརྐྱང་བཏིང་ན་མཚན་གྱི་སྒོ་ནས་སྡེ་པ་ཐ་དད་པའི་ཕྱིར་དང་། སྨྱོ་བ་ལྟ་བུ་ཐ་སྙད་དང་མི་ལྡན་པ་དང་། སྤྲུལ་སྟག་ཏུ་བསྒྱུར་བ་ལྟ་བུ་ལུས་ཐ་མལ་པར་མི་གནས་ན་ཆོ་ག་འཆགས་པའི་རྟེན་མ་ཡིན་པའི་ཕྱིར་རོ། །
གསུམ་པ་དངོས་པོ་གང་སྲ་བརྐྱང་དུ་གཏིང་བ་ནི། དངོས་པོ་ཆོས་བཞི་ལྡན་ཏེ། རྒྱུས་བྱེ་བྲག་ཏུ་བྱས་པ་དང་། ངོ་བོ་དང་། གྲངས་དང་། བདག་པོས་བྱེ་བྲག་ཏུ་བྱས་པའོ། །
དང་པོ་ལ་གསུམ་སྟེ་དབྱར་གྱི་རྒྱུ་ལས་བྱུང་བ། གདིང་བའི་ཉི་མ་ཡན་ཆད་དུ་གྲུབ་པ། གོས་ཀྱི་རྙེད་པར་བགྲང་བའོ། །
དེ་ཡང་དབྱར་གྱི་རྒྱུ་ལས་བྱུང་བ། གདིང་བའི་ཉི་མའི་མཐར་གྲུབ་པ། གོས་ཀྱི་རྙེད་པར་བགྲང་བ་ཞེས་གསུངས་པས་སོ། །
གཉིས་པ་ངོ་བོས་བྱེ་བྲག་ཏུ་བྱས་པ་ལ་གཉིས་ལས། རུང་བ་དང་། ཚད་ལྡན་ཡན་ཆད་ཡིན་པའོ། །
རུང་བ་ལ་བཞི་ལས་རྒྱུ་རུང་བ་དང་། དབྱིབས་དང་། ཁ་དོག་དང་། གནས་སྐབས་རུང་བ་སྟེ། རྒྱུ་མ་བཏགས་པ་དང་ཞེས་པ་དང་། ཡ་ཡོར་མ་གྱུར་པ་དང་ཞེས་པ་དང་། ཁ་བསྒྱུར་བའོ་ཞེས་པ་དང་། མ་རྨུགས་པ་དང་ཞེས་གསུངས་པས་སོ། །
ཚད་ལྡན་ཡན་ཆད་ཡིན་པ་ནི། ཆོས་གོས་ཆེ་ཚད་དང་། ཚད་དེ་ལས་ལྷག་པ་ལ་ཡང་སྲ་བརྐྱང་གི་བྱིན་རླབས་འཆགས་ཏེ། ལྔ་པའོ། །
ལྷག་པ་ཡང་ངོ་ཞེས་གསུངས་པས་ཚད་ལས་ལྷག་ཀྱང་རུང་སྟེ་བག་ཡངས་ཀྱི་གོས་ཡིན་པའི་ཕྱིར་རོ། །
གསུམ་པ་གྲངས་ཀྱིས་བྱེ་བྲག་ཏུ་བྱས་པ་ནི་གསུམ་ཕྲུགས་གཅིག་གམ་དུ་མ་ཡང་རུང་སྟེ། ཆོས་གོས་གསུམ་མོ་ཞེས་གསུངས་ལ། དེའི་གནད་ཀྱིས་སྦྱར་བ་ནི། རང་གི་རྣམ་བཤད་ལས་དགེ་སློང་མ་རྣམས་ཀྱིས་ཆོས་གོས་ལྔ་ཆར་གཏན་པ་ཉིད་དུ་གདིང་ཞེས་བཤད་ཅིང་། ཊཱི་ཀ་ལས་ཀྱང་ངོ་། །
དུ་མ་ཡང་ངོ་ཞེས་གསུམ་ཕྲུགས་དུ་མ་རུང་བར་གསུངས་པས་དགེ་སློང་མ་རྣམས་ཀྱིས་ལྔ་ཕྲུགས་དུ་མ་རུང་བ་གནད་ཀྱིས་སྦྱར་རོ། །
དེ་ལྟར་ཆོས་གོས་གསུམ་ཕྲུགས་དུ་མ་སྲ་བརྐྱང་དུ་བཏིང་བའི་ཚེ་ན། སྣམ་སྦྱར་དུ་མ་ལ་བྱིན་རླབས་གཅིག་འཆགས་སམ། བྱིན་རླབས་དུ་མ་འཆགས། དང་པོ་ལྟར་ན། བཅས་པའི་རྒྱུ་ཚོགས་སྤྱིའི་ཚུལ་དང་འགལ་ཞིང་། སྣམ་སྦྱར་དུ་མ་ལ་བྱིན་རླབས་གཅིག་ཏུ་མི་ཆགས་པའི་རྒྱུ་མཚན་གཞན་ཡང་བྱ་བ་དུ་མའི་འབྲས་བུས་ལྟུང་བ་གཅིག་ཏུ་རྣམ་པར་མི་གཞག་གོ་ཞེས་གསུངས་པའི་གནད་ཀྱིས། ཆོས་གོས་དུ་མའི་འབྲས་བུ་བྱིན་རླབས་གཅིག་ཏུ་མི་བཞག་གོ་ཞེས་རྒྱུ་མཚན་མཚུངས་པས་སོ། །
གཉིས་པ་ལྟར་ན། འཚོ་བའི་ཡོ་བྱད་རེ་རེ་བར་གསུངས་པ་དང་འགལ་ལོ་ཞེ་ན། སྤྱིར་བཏང་ལ་འཚོ་བའི་ཡོ་བྱད་རེ་རེ་བ་ཡིན་ཡང་། འདིར་བག་ཡངས་དང་འབྲེལ་བ་ཡིན་པས་གསུམ་ཕྲུགས་དུ་མའི་སྣམ་སྦྱར་དུ་མ་ལ་བྱིན་རླབས་དུ་མ་འཆགས་པ་ལ་འགལ་བ་མེད་དེ། དེ་ལྟར་མ་ཡིན་ན་ཆོས་གོས་གསུམ་ཕྲུགས་ཀྱི་ནང་ནས་སྣམ་སྦྱར་ལྟ་བུ་གོས་གཅིག་ལ་དགེ་སློང་དུ་མའི་སྲ་བརྐྱང་གི་བྱིན་རླབས་འཆགས་པའང་མི་རིགས་པར་འགྱུར་རོ། །

འོ་ན་གསུམ་ཕྲུགས་མ་ཚང་བར་ཆོས་གོས་གཅིག་ཉིད་སྲ་བརྐྱང་དུ་བཏིང་ན་སྲ་བརྐྱང་གི་བྱིན་རླབས་འཆགས་སམ་མི་འཆགས་ཞེ་ན། ཆོས་གོས་གང་ཡོད་དེའི་སྲ་བརྐྱང་གི་བྱིན་རླབས་འཆགས་ཏེ། ཆོས་གོས་གསུམ་པོ་་་་་་སྤྱིར་ཆོས་གོས་སོ་སོ་ལ་སྲ་བརྐྱང་གི་བྱིན་རླབས་སོ་སོར་འཆགས་ཤིང་། སྣམ་སྦྱར་ལྟ་བུ་་་་་་ཆོས་གོས་གང་ཡོད་དེ་ལ་སྲ་བརྐྱང་གི་བྱིན་རླབས་མི་འཆགས་པའི་རྒྱུ་མ་དམིགས་པའི་ཕྱིར་རོ། །
མཐང་གོས་ལྟ་བུ་་་་་་ཆོས་གོས་གང་མེད་པ་་་་་་འཆང་འབྲལ་མི་འབྱུང་བ་ལ་སོགས་པ་དེའི་ཐུན་མོང་མ་ཡིན་པའི་ཕན་ཡོན་ལྡོག་སྟེ། ཕན་ཡོན་དེའི་རྒྱུ་ལྡོག་པའི་ཕྱིར་རོ། །
སྣམ་སྦྱར་ལྟ་བུ་་་་་་ཆོས་གོས་གང་ཡོད་དེའི་་་་་་འཆང་འབྲལ་མི་འབྱུང་བ་ལ་སོགས་པ་སྲ་བརྐྱང་གི་ཕན་ཡོན་མི་ལྡོག་སྟེ། ཕན་ཡོན་དེ་ལྡོག་པའི་རྒྱུ་མེད་པའི་ཕྱིར་རོ། །
བཞི་པ་བདག་པོས་བྱེ་བྲག་ཏུ་བྱས་པ་ནི། དགེ་འདུན་སྤྱིར་དབང་བ་སྟེ་དགེ་འདུན་གྱིའོ། །
ཞེས་གསུངས་་་་་་ལ་ཊཱི་ཀ་ལས་དགེ་འདུན་གྱིས་བྱིན་གྱིས་བརླབས་པར་བྱ་བ་དག་ཡིན་པའི་ཕྱིར་རོ་ཞེས་བཤད་པ་དང་། ལུང་གཞི་ལས་གང་ཟག་གི་ཆོས་གོས་སྲ་བརྐྱང་དུ་གདིང་དུ་མི་རུང་བར་གསུངས་་་་་་འདིའི་ལུང་འདྲེན་ནི་ཆོས་གོས་གསུམ་མོ་ཞེས་པའི་སྐབས་སུ་སྟོན་ཏོ། །
སོ། །
བཞི་པ་གནས་གང་དུ་སྲ་བརྐྱང་གདིང་བ་ནི་གང་དུ་དབྱར་གནས་པ་དེའི་མཚམས་ཀྱི་ནང་ཡིན་པ་སྟེ། མཚམས་ཀྱི་ནང་དུ་བློ་མཐུན་པར་བྱ་ཞེས་པ་དང་། དབྱར་གནས་གཞན་དུ་གནས་པ་ལ་དེ་མི་འབྱུང་ཞེས་པ་དང་མཚམས་གཅིག་ཉིད་ཡིན་ན་དེར་གནས་གཞན་དུ་གནས་པ་རྣམས་ཀྱང་ཞེས་གསུངས་པས་སོ། །
ལྔ་པ་དུས་གང་གི་ཚེ་སྲ་བརྐྱང་གདིང་བ་ནི། དབྱར་སྔ་ཕྱིའི་བྱེ་བྲག་གིས་སྟོན་ཟླ་འབྲིང་པོའི་ཚེས་བཅུ་དྲུག་གམ་ཐ་ཆུང་གི་ཚེས་བཅུ་དྲུག་ལ་སྟེ། ཚེས་བཅུ་དྲུག་ལའོ། །
སྟོན་ཟླ་འབྲིང་པོའི་འོ། །
ཞེས་པ་དང་། ཊཱི་ཀ་ལས་དགེ་འདུན་ཐམས་ཅད་དབྱར་ཕྱི་མར་གནས་པར་ཁས་བླངས་ན་སྲ་བརྐྱང་གདིང་བའི་དུས་ནི་སྟོན་ཟླ་ཐ་ཆུང་གི་ཚེས་བཅུ་དྲུག་གོ་ཞེས་བཤད་དོ། །
དྲུག་པ་ཡུན་ཇི་སྲིད་དུ་སྲ་བརྐྱང་གདིང་བ་ནི་ཟླ་བ་ལྔར་ཏེ་ལུང་ཞུ་བ་ལས་ཇི་སྲིད་དུ་གཏན་པ་གདིང་བར་བགྱི། ཟླ་བ་ལྔར་རོ་ཞེས་གསུངས་ཤིང་། དཔྱིད་ཟླ་ར་བའི་ཉ་ལ་དབྱུང་ཞེས་བཤད་པས་ཀྱང་གྲུབ་བོ། །
བདུན་པ་ཆོ་ག་གང་གིས་སྲ་བརྐྱང་གདིང་བ་ནི། སྦྱོར་དངོས་མཇུག་གསུམ་ལས་དང་པོ་སྦྱོར་བའི་ཆོ་ག་ལ་གསུམ་སྟེ། གང་ཟག་སོ་སོས་བྱ་བའི་ཆོ་ག་དང་། དགེ་འདུན་ཚོགས་པས་བྱ་བའི་ཆོ་ག་དང་། འདིངས་པར་བསྐོས་པས་བྱ་བའི་ཆོ་གའོ། །
དང་པོ་ནི་དགེ་སློང་རྣམས་རང་རང་གི་ཆོས་གོས་རྣམས་བྱིན་རླབས་དབྱུང་བ་སྟེ། དེ་ནི་ཆོས་གོས་གཞན་བྱིན་གྱིས་བརླབ་པ་ཡིན་པས་ཞེས་སོ། །
གཉིས་པ་ལ་བཞི་སྟེ། ཞག་མ་ལོན་པར་ཚོགས་པས་མོས་པར་བྱ་བ་དང་། མཚམས་ཀྱི་ནང་དུ་བློ་མཐུན་པར་བྱ་བ་དང་། འདིངས་པ་པོའི་དགེ་སློང་བསྐོ་བ་དང་། དེ་ལས་གསོལ་བ་བྱས་ཏེ་གཏད་པའོ། །
དང་པོ་ནི་དབྱར་གྱི་ཚུལ་ནང་གི་ཉི་མ་གང་ལ་ཆོས་གོས་དེ་དགེ་འདུན་གྱི་ལག་ཏུ་གྲུབ་ནས་ཞག་མ་ལོན་པར་སྲ་བརྐྱང་འདིངས་པར་གྱུར་པ་དེ་ལ་གཏོགས་པར་འགྱུར་ཚད་ཀྱི་དགེ་འདུན་རྣམས་ཚོགས་པས་བསམ་པས་མོས་པ་བསྐྱེད་པར་བྱ་སྟེ། ཆོས་གོས་འདི་ནི་དབྱར་གནས་པའི་དགེ་འདུན་གྱི་ཆོས་གོས་ཀྱི་རྙེད་པ་གྲུབ་པ་ལགས་ཏེ། གལ་ཏེ་དགེ་འདུན་བཞེད་ན་ཆོས་གོས་འདི་དགེ་འདུན་གྱི་སྲ་བརྐྱང་དུ་འདིངས་པར་འགྱུར་རོ་ཞེས་སེམས་བསྐྱེད་ཅིང་ངག་ཏུ་ལན་ཅིག་བརྗོད་པའོ། །

གཉིས་པ་ནི་མཚམས་ཀྱི་ནང་དུ་བློ་མཐུན་པར་བྱའོ་ཞེས་གསུངས་ཏེ། གནས་གང་དུ་དབྱར་གནས་པ་དེའི་མཚམས་ཀྱི་ནང་དུ་དངོས་པོ་སྲ་བརྐྱང་དུ་གདིང་བར་འོས་པའི་ཆོས་གོས་གསུམ་ལ། ཆོས་གོས་འདི་དག་སྲ་བརྐྱང་དུ་གདིང་བར་བྱའོ་ཞེས་དགེ་འདུན་རྣམས་བློ་མཐུན་པར་བྱ་སྟེ། ཆོ་ག་གསོལ་གཉིས་ཀྱི་ལས་ཀྱིས་སོ། །
་་་་་ཊཱི་ཀ་ལས་ཚོགས་པས་མོས་པར་བྱས་པའི་ཉི་མ་དེ་ཉིད་དམ་ཉི་མ་གཉིས་པ་ལ་བློ་མཐུན་བྱས་པ་ཁོ་ནར་ངེས་པ་མེད་དེ་གདིང་བའི་ཉི་མ་ལ་མ་བབ་པ་ཕན་ཆད་ནས་ནམ་དགའ་བར་བྱར་རུང་ཞེས་སོ། །
གསུམ་པ་ནི་སྲ་བརྐྱང་འདིངས་པ་པོའི་དགེ་སློང་གསོལ་གཉིས་ཀྱིས་བསྐོ་བ་སྟེ། འདིངས་པ་ཡང་ཞེས་གསུངས་སོ། །
བཞི་པ་ནི་་་་་་སྲ་བརྐྱང་འདིངས་པར་བསྐོས་པའི་དགེ་སློང་དེ་ལ་གཏད་པར་བྱའོ། །
གསོལ་བ་་་་་་འབའ་ཞིག་གི་ལས་བྱས་ཏེ་འོ་གསུངས་་་་་་བློ་མཐུན་བྱས་པ་དེ་ཉིད་ཀྱི་ཉིན་མོ་གཏད་པར་བྱས་པ་སྟེ། ཆོས་གོས་བློ་མཐུན་བྱས་པའི་ཉི་མ་གཞན་དུ་བཞག་པར་མི་རིགས་པའི་ཕྱིར་རོ་ཞེས་ཊཱི་ཀ་ལས་བཤད་དོ། །
པའོ། །
གསུམ་པ་འདིངས་པར་བསྐོས་པས་བྱ་བའི་ཆོ་ག་ལ་བཞི་ལས། དང་པོ་ལས་གསུམ་བསྒྲུབ་པ་ནི། ཆོས་གོས་དེ་བཀྲུ་བ་དང་དྲུབས་པ་དང་། ཁ་བསྒྱུར་བ་དག་ལ་དེས་སྔོན་དུ་འགྲོ་བར་བྱའོ་ཞེས་གསུངས་སོ། །
གཉིས་པ་སེམས་གསུམ་བསྐྱེད་པ་ནི། གདིང་བར་འགྱུར་རོ་གདིང་ངོ་བཏིང་ངོ་སྙམ་དུ་སེམས་བསྐྱེད་པར་བྱའོ་ཞེས་གསུངས་སོ། །
གསུམ་པ་ཚོགས་པ་ལ་བརྗོད་པ་ནི། ཚེ་དང་ལྡན་པ་དག་བདག་སང་སྲ་བརྐྱང་གདིང་བར་འགྱུར་གྱིས་ཞེས་པ་ལ་སོགས་པ་བརྗོད་པའོ། །
བཞི་པ་འདུ་བའི་སྐབས་རྗེས་སུ་སྒྲུབ་པ་ནི་གནས་དེར་དགེ་འདུན་རྣམས་འདུ་བའི་སྐབས་ཀྱི་བྱ་་་་་་གདན་ཆ་བཤམས་པ་ལ་སོགས་པ་བ་རྣམས་སྒྲུབ་པ་སྟེ། འདུ་བའི་སྐབས་རྗེས་སུ་སྒྲུབ་པར་བྱ་ཞེས་སོ། །
གཉིས་པ་དངོས་གཞིའི་ཆོ་ག་ནི། སྲ་བརྐྱང་འདིངས་བ་པོར་བསྐོས་པའི་དགེ་སློང་དེས་སྲ་བརྐྱང་འདིངས་པའི་སྔགས་ལན་གསུམ་བརྗོད་པར་བྱའོ། །
གསུམ་པ་མཇུག་གི་ཆོ་ག་ནི་དགེ་སློང་རེ་རེའི་མདུན་དུ་འདུག་སྟེ་བཏིང་ངོ་། །
ཞེས་རེ་རེ་ལ་ལན་གསུམ་གསུམ་གོ་བར་བྱའོ། །
བརྒྱད་པ་དང་དགུ་པ་བཏིང་ནས་བརྐྱང་བ་དང་བརྐྱང་ནས་དབྱུང་བ་ནི་འོག་ཏུ་རང་རང་གི་སྐབས་སུ་འཆད་པར་འགྱུར་རོ། །
ཡན་ལག་གི་དོན་ནི། སྲ་བརྐྱང་གདིང་བར་བྱའོ་ཞེས་གསུངས་ན། འདི་སྒྲུབ་པ་ཡིན་ནམ་གནང་བ་ཡིན་ཞེ་ན། ཅི་དགར་འཇུག་པ་གནང་བའི་བསླབ་པ་ཡིན་ཏེ། ལུང་གཞི་ལས། དགེ་སློང་རྣམས་ལ་སྲ་བརྐྱང་གནང་བར་བྱའོ་ཞེས་གསུངས་སོ། །
མ་སྨྲས་པར་གྲོང་དུ་འགྲོ་བ་དང་ཞེས་པ་འདི་་་་་་མྱང་མཚམས་པ་ལ་ཁ་ཅིག་ན་རེ་ཁོ་བོ་མ་འོངས་པའི་དབང་གིས་བྲིམ་པ་ཡོལ་བར་མ་བྱ་ཞིག་ཅེས་མ་སྨྲས་པར་སྔ་དྲོ་གྲོང་དུ་རྒྱུ་བ་ཡིན་ཏེ། མདོ་རྩ་ཞུ་བའི་སྐབས་སུ། ཊཱི་ཀ་ལས་ཁུངས་སུ་དྲངས་པའི་ལུང་ཞུ་བ་ལས། མ་སྨྲས་པར་གྲོང་དུ་རྒྱུ་བ་དང་ཞེས་གསུངས་པས། གྲོང་རྒྱུ་བ་ཡིན་ཏེ་དུས་མ་ཡིན་པར་གྲོང་དུ་འགྲོ་བ་ནི་མ་ཡིན་ནོ་ཞེས་འཆད་དོ། །
འོན་ཀྱང་མདོ་རྩ་བ་ཉིད་ལས་མ་སྨྲས་པར་གྲོང་དུ་འགྲོ་བ་དང་ཞེས་གསུངས་ལ། འདུལ་བ་བསྡུས་པ་འགྱུར་སྔ་མ་ལས་དུས་མ་ཡིན་པར་གྲོང་དུ་འགྲོ་བའི་ཉེས་པ་མེད་དོ་ཞེས་བཤད་དོ། །
མ་སྨྲས་པར་གྲོང་དུ་རྒྱུ་བ་དང་ཞེས་ལུང་དྲངས་པ་དེ་ནི་དུས་མ་ཡིན་པར་གྲོང་དུ་འགྲོ་བ་ལ་གྲོང་དུ་རྒྱུ་བ་ཞེས་བརྗོད་པའོ། །
མ་སྨྲས་པར་གྲོང་དུ་འགྲོ་བ་དང་ཞེས་པ་འདི་ལ་རྣམ་གྲངས་གཞན་ཡང་ལུང་གཞི་ལས་ཁྱིམ་རྣམས་སུ་མགྲོན་དུ་མ་བོས་པར་འགྲོ་ན་་་་་་ཉེས་པ་འབྱུང་བ་མ་ཡིན་པ་དང་ཞེས་ཀྱང་བཤད་དོ། །

གོས་སློང་བ་ལ་ཡང་ཉེས་པ་མེད་ལ་ཞེས་པ་ཡན་ཆད་དེ་རྣམས་ཀྱི་ཉེས་པ་མི་འབྱུང་བ་ནི། རང་རང་གི་བཅས་པ་བག་ཡངས་དང་འབྲེལ་བའི་ཕྱིར་རོ། །
དེ་ལྷག་མ་དག་དང་རྙེད་པ་ཐུན་མོང་དུ་འགྱུར་བ་ནི་སྲ་བརྐྱང་ལས་བྱུང་བའི་ནོར་གཅིག་པ་ཡིན་པའི་ཕྱིར་རོ། །
ཞེས་གསུངས་སོ། །
དེ་ལྟར་སྲ་བརྐྱང་གི་ཕན་ཡོན་བརྒྱད་གཞུང་འདིར་དངོས་སུ་བསྟན་ཏོ། །
འོ་ན་སྲ་བརྐྱང་གི་གཞི་ལས་བརྒྱད་པོ་དེ་དག་གི་སྟེང་དུ། རུང་བ་མ་བྱས་པའི་གོས་འཆང་བ་དང་སྣམ་སྦྱར་མ་ཁྱེར་བར་བླ་གོས་མཐང་གོས་དང་བཅས་ཏེ་ལྗོངས་རྒྱུ་ཞིང་འགྲོ་བ་ལ་ཉེས་པ་མེད་པ་སྟེ་སྲ་བརྐྱང་གི་ཕན་ཡོན་བཅུ་གསུངས་པ་ལས། ཕན་ཡོན་བརྒྱད་གཞུང་འདིར་དངོས་སུ་བསྡུས་ཀྱང་། གཉིས་པོ་དེ་འདིར་མ་བསྡུས་པའི་རྒྱུ་མཚན་གང་ཞེ་ན། ཊཱི་ཀ་ལས་འཆང་འབྲལ་འཇོག་པའི་ལྟུང་བ་མི་འབྱུང་བར་བསྟན་པ་ཉིད་ཀྱིས་བསྡུས་ཟིན་པའི་ཕྱིར་རོ་ཞེས་གསུངས་ཏེ། འཆང་འཇོག་གི་ཉེས་པ་མི་འབྱུང་བར་དངོས་སུ་བསྟན་པས་རུང་བ་མ་བྱས་པའི་གོས་འཆང་བ་ལ་ཉེས་པ་མེད་པར་ཤུགས་ཀྱིས་བསྟན་ཅིང་། འབྲལ་བའི་ཉེས་པ་མི་འབྱུང་བར་དངོས་སུ་བསྟན་པས། སྣམ་སྦྱར་མ་ཁྱེར་བར་ལྗོངས་རྒྱུ་ཞིང་འགྲོ་བ་ལ་ཉེས་པ་མེད་པར་ཤུགས་ཀྱིས་བསྟན་པའོ། །
ལུང་ལས་དེ་གཉིས་ཕན་ཡོན་ལོགས་ཤིག་ཏུ་བགྲངས་པ་ནི། བྱིན་གྱིས་རློབ་པའི་འབད་རྩོལ་ལས་ཐར་བ་དང་། སྣམ་སྦྱར་ཁྱེར་བའི་ཁུར་ལས་ཐར་བའི་ཆ་ནས་ཕན་ཡོན་དུ་བགྲངས་པའོ། །
དབྱར་གནས་པ་ཁས་མ་བླངས་པ་ལ་སོགས་པ་བཞི་ལ་ལུང་ཞུ་བ་ལས་སྲ་བརྐྱང་གདིང་བ་འབྱུང་བར་གསུངས་པ་དང་འགལ་ལོ་ཞེ་ན། རང་གི་བསླབ་པའི་ཚིགས་སྔ་ཕྱི་གང་དུ་ཡང་དབྱར་གནས་པར་ཁས་མ་བླངས་པ་ལ་སྲ་བརྐྱང་གདིང་བར་མི་འབྱུང་ངོ་། །
འོན་ཀྱང་དགེ་སློང་གིས་དབྱར་གནས་པར་ཁས་མ་བླངས་ཀྱང་དགེ་སློང་དེས་སྲ་བརྐྱང་གདིང་བ་འབྱུང་བ་ཡོད་དེ། ཞུ་བ་ལས་དགེ་ཚུལ་ཕ་དབྱར་ཚུལ་དུ་ཞུགས་ལ་བསྙེན་པར་རྫོགས་ཏེ་ཟླ་བ་གསུམ་འདས་པས་གཏན་པ་བཏིང་ན་བཏིང་བ་ཞེས་གསུངས་སོ། །
དབྱར་ཕལ་ཆེར་མ་གནས་པར་དབྱར་རལ་བ་ལ་སྲ་བརྐྱང་གདིང་བ་དེ་མི་འབྱུང་ངོ་། །
འོན་ཀྱང་་་་་་ལུང་ཞུ་བ་ལས་དབྱར་རལ་བས་ཀྱང་སྲ་བརྐྱང་གདིང་བ་འབྱུང་བར་གསུངས་ཏེ། དབྱར་ཕལ་ཆེར་གནས་ནས་རལ་བ་ལ་དགོངས་པའོ། །
གནས་དེར་དགེ་སློང་ཁ་ཅིག་གིས་དབྱར་སྔ་མ་ཁས་བླངས་པ་ཉིད་ན་ཁ་ཅིག་གིས་གནས་དེར་དབྱར་ཕྱི་མར་གནས་པར་ཁས་བླངས་པ་ལ་སྲ་བརྐྱང་གདིང་བ་དེ་མི་འབྱུང་ངོ་། །
འོན་ཀྱང་ཞུ་བ་ལས་དགེ་འདུན་ཐམས་ཅད་དབྱར་ཕྱི་མར་ཚུལ་དུ་ཞུགས་ལ་ཟླ་བ་གསུམ་དུ་གནས་ནས་གཏན་པ་བཏིང་ན་དེ་དག་གི་གཏན་པ་བཏིང་བ་ཞེས་བྱའོ་ཞེས་གསུངས་སོ། །
རྒྱ་ཆེར་འགྲེལ་ལས་ཀྱང་དགེ་འདུན་ཐམས་ཅད་དབྱར་ཕྱི་མར་གནས་པར་ཁས་བླངས་པ་དག་ལ་ཡང་སྲ་བརྐྱང་གདིང་བ་འཆགས་སོ་ཞེས་བཤད་དོ། །
དབྱར་གནས་པར་ཁས་ལེན་པ་ནས་སྲ་བརྐྱང་འདིངས་པ་ཡན་ཆད་ན་མཚམས་ཐ་དད་དུ་ངེས་པའི་དབང་དུ་བྱས་ནས་དབྱར་གནས་གཞན་དུ་གནས་པར་ཁས་བླངས་པ་དག་ལ་སྲ་བརྐྱང་གདིང་བ་དེ་མི་འབྱུང་ངོ་། །
འོན་ཀྱང་ཞུ་བ་ལས་དབྱར་གནས་གཞན་དུ་གནས་པར་ཁས་བླངས་ཏེ་ཟླ་བ་གསུམ་དུ་གནས་ནས་གནས་དེ་དག་མཚམས་པོ་ཆེ་གཅིག་ཏུ་བྱས་ནས་གཏན་པ་བཏིང་ན་བཏིང་བ་ཉིད་དུ་གསུངས་སོ། །
མདོ་རྩ་བ་འདི་ཉིད་ལས་ཀྱང་མཚམས་གཅིག་པ་ཉིད་ཡིན་ན་དེར་གནས་གཞན་དུ་གནས་པ་རྣམས་ཀྱང་བཏིང་བའི་ཕྱིར་གནས་པ་ཉིད་ཡིན་ནོ་ཞེས་གསུངས་སོ། །
སྤོ་བ་སྤྱོད་པ་ལ་སོགས་པས་གཞན་ན་གནས་པ་དག་ལ་ཡང་སྲ་བརྐྱང་གདིང་བ་དེ་མི་འབྱུང་ངོ་ཞེས་པ་ནི་ས་རང་བཞིན་དུ་གནས་པ་རྣམས་ཀྱི་ནང་དུ་དེ་དག་གིས་སྲ་བརྐྱང་གདིང་བ་མི་འཆགས་པའོ། །

ས་གཞན་ན་གནས་པ་འབའ་ཞིག་གིས་བཏིང་ན་ནི། ཞུ་བ་ལས་སྤོ་བའི་ཆད་པ་སྤྱོད་པ་དང་སྤོ་བའི་ཆད་པ་བོར་བ་དང་མགུ་བ་སྤྱོད་པ་དང་མགུ་བ་སྤྱད་ལགས་པ་དང་བསླབ་པ་སྩལ་བ་རྣམས་ཀྱི་གཏན་པ་བཏིང་ན་བཏིང་བ་ཞེས་བགྱི་འམ། ཨུ་པ་ལི་བཏིང་བ་ཞེས་བྱ་སྟེ་དགེ་འདུན་ནི་འདས་པ་དང་བཅས་པའོ་ཞེས་གསུངས་སོ། །
བསླབ་པ་བྱིན་ནི་མ་ཟིན་ལ། བསླབ་པ་སྦྱིན་པར་འོས་པ་ལྟ་བུ་སྟེ། ས་གཞན་ན་གནས་པ་དེ་དག་ཉིད་འཐོབ་པ་ཡིན་ན། མི་འབྱུང་ཡང་། དེ་དག་འབའ་ཞིག་གིས་བཏིང་ན་ནི་འབྱུང་བར་རིགས་ཏེ། སྔ་མ་དང་མཚུངས་སོ། །
སྲ་བརྐྱང་བཏིང་ཟིན་ནས་དགེ་འདུན་དེ་རྣམས་ཆོས་དང་ཆོས་མ་ཡིན་པ་གཉིས་སུ་བྱེ་བ་དག་ན་ཆོས་མིན་ཕྱོགས་སུ་སོང་བ་ནི། སྔར་དགེ་འདུན་མ་བྱེ་བས་བཏིང་བའི་སྲ་བརྐྱང་གི་རྙེད་པ་མི་དབང་སྟེ། དཔེར་ན་གནས་ནས་ཕྱུང་བ་དེ་ཉིད་ཀྱི་རྙེད་པ་མི་དབང་བའི་ཆད་ལས་འཐོབ་པ་དང་འདྲའོ། །
འོ་ན་ལུང་ཞུ་བ་ལས་བཙུན་པ་གཏན་པ་བཏིང་བའི་གནས་སུ་དགེ་འདུན་བྱེ་ན་དབྱར་གྱི་རྙེད་པ་སུས་འཐོབ། ཕྱོགས་གཉིས་ཀས་སོ་ཞེས་གསུངས་ཏེ་དགོངས་པ་བཙལ་དགོས་ཡོད།་་་་་འོན་ཀྱང་དབྱར་གནས་ཟིན་པའི་དགེ་འདུན་ཆོས་དང་ཆོས་མིན་གཉིས་སུ་བྱེ་ནས། ཕྱོགས་གཉིས་ཀས་སྲ་བརྐྱང་བཏིང་ན་ནི་ཆོས་མིན་ཕྱོགས་སུ་སོང་བ་ཡང་རང་གི་སྲ་བརྐྱང་གི་རྙེད་པ་དབང་སྟེ། ཕྱོགས་གཉིས་ཀས་རང་རང་གི་སྲ་བརྐྱང་གི་རྙེད་པ་དབང་བར་ཊཱི་ཀ་ལས་སྲ་བརྐྱང་བཏིང་བའི་རྒྱུ་ལས་བྱུང་བའི་རྙེད་པ་གང་ཡིན་པ་དེ་ནི་་་་་་ཆོས་ཕྱོགས་པ་དང་། ཆོས་མིན་ཕྱོགས་པ་ཐམས་ཅད་ལ་འོས་པ་ཉིད་ཡིན་ནོ་ཞེས་བཤད་དོ། །
ཆོས་གོས་གསུམ་མོ་ཞེས་ལུང་ལས་གསུམ་གྱི་གྲངས་དངོས་སུ་མ་གསུངས་ཀྱང་། ལུང་གཞི་ལས་ཁྱེད་ཅག་རང་རང་གི་ཆོས་གོས་རྣམས་དབྱུང་བར་བྱའོ་ཞེས་གསུངས་པས་ཆོས་གོས་གསུམ་ཡིན་པར་མངོན་ལ། ལུང་གཞི་ལས་བཙུན་པ་གང་ཟག་གི་སྣམ་སྦྱར་སྲ་བརྐྱང་དུ་གདིང་དུ་རུང་ངམ། ཉེ་བར་འཁོར་མི་རུང་སྟེ་དགེ་འདུན་ལ་ཕུལ་ན་ནི་རུང་ངོ་། །
བླ་གོས་དང་མཐང་གོས་ཀྱང་དེ་བཞིན་ནོ་ཞེས་གསུངས་པས་ཆོས་གོས་གསུམ་ཆར་གདིང་ངོ་། །
རང་གི་རྣམ་བཤད་དང་ཊཱི་ཀ་ལས་དགེ་སློང་མ་རྣམས་ཀྱིས་ཆོས་གོས་ལྔ་སྲ་བརྐྱང་དུ་གདིང་བར་གསུངས་སོ། །
དགེ་འདུན་གྱིའོ་ཞེས་པ་ནི་དགེ་འདུན་གྱི་ཆེད་དུ་འདིངས་བའི་དབང་དུ་བྱས་པ་སྟེ། གང་ཟག་གྲངས་ཀྱི་ཁ་སྐོང་བཙལ་ནས་འདིངས་ན་ནི་གང་ཟག་གི་ཆོས་གོས་ལ་ཡང་སྲ་བརྐྱང་གི་བྱིན་རླབས་འཆགས་་་་་་སྔ་མ་རྣམས་ཞེས་འཆད་དོ། །
རུང་བའི་ཚོན་གྱིས་ཁ་བསྒྱུར་བ་སྲ་བརྐྱང་དུ་གདིང་བའོ། །
མི་རུང་བའི་ཚོན་གྱིས་ཁ་བསྒྱུར་བ་དང་དཀར་པོ་ལྟ་བུ་ཁ་མ་བསྒྱུར་བ་ལ་ནི་སྲ་བརྐྱང་གདིང་བ་མི་འཆགས་སོ། །
ངུར་སྨྲིག་ལྟ་བུ་རང་བཞིན་གྱི་ཁ་དོག་ཅན་ལ་ནི་ཁ་མ་བསྒྱུར་ཡང་སྲ་བརྐྱང་གདིང་བ་འཆགས་པར་རིགས་ཏེ། ལུང་ཞུ་བ་ལས་རང་བཞིན་གྱི་ཁ་དོག་ཅན་གྱོན་པ་ལ་ཁ་མ་བསྒྱུར་བ་གྱོན་པའི་ལྟུང་བ་མི་འབྱུང་བར་་་་་་ལུང་ཞུ་བ་ལས་དགེ་སློང་གིས་ཁ་དོག་བསྒྱུར་བ་རྣམ་པ་གསུམ་པས་གང་ཡང་རུང་བ་གཅིག་གིས་ཁ་དོག་མ་བསྒྱུར་བར་སྤྱད་ཀྱང་ནོངས་པར་མི་འགྱུར་བ་མཆིས་སམ་ཨུ་པ་ལི་ཡོད་དེ། དགེ་སློང་གིས་རང་བཞིན་གྱིས་ཁ་དོག་ཅན་གྱི་གོས་བགོས་ནའོ་ཞེས་གསུངས་པའི་གནད་ཀྱིས་ཤེས་སོ། །
འདིངས་བ་པོའི་དགེ་སློང་བསྐོ་བ་ནི། འདིངས་པ་ཡང་ངོ་ཞེས་སོ། །
འདིའི་སྤྱི་དོན་ལ་གཉིས་ལས། དང་པོ་སྲ་བརྐྱང་འདིངས་པ་པོ་བསྐོས་པའི་དགོས་པ་ནི། མ་བསྐོས་པར་འདིངས་པའི་ལྟུང་བ་མི་འབྱུང་བའོ། །

གཉིས་པ་བསྡུས་པའི་དོན་ལ་བཞི་ལས། དང་པོ་ཡུལ་གང་བསྐོ་བ་ནི། ཆོས་བཅོ་བརྒྱད་དང་ལྡན་པ་བསྐོ་སྟེ། དེ་ཡང་དབྱར་གནས་པར་ཁས་བླངས་པ་ལ་སོགས་པ་ཆོས་བཅུ་གཅིག་དང་ལྡན་པ་སྟེ། གང་ལ་དེ་འབྱུང་བའོ་ཞེས་གསུངས་པས་སོ། །
འགྲོ་བ་བཞི་དང་བྲལ་བ་དང་། སྤྲོ་བ་དྲིས་ན་སྤྲོ་བ་ཡིན་པ་སྟེ། འདུན་པ་དང་ཞེ་སྡང་དང་གཏི་མུག་དང་འཇིགས་པས་འགྲོ་བ་དང་བྲལ་བ་ཞེས་པ་དང་། སྤྲོ་བར་བྱ་སྟེ་བསྐོའོ་ཞེས་གསུངས་པས་སོ། །
ཚོགས་སུ་མ་ཚང་བ་སྟེ། ཚོགས་ཀྱིས་ལས་མི་བྱའོ་ཞེས་གསུངས་པས་སོ། །
སྔར་བསྐོས་པ་དང་མ་འབྲེལ་བ་སྟེ། སྔར་བསྐོས་པ་ནི་མ་བསྐོས་པ་ཉིད་མ་ཡིན་ཞེས་གསུངས་པའི་གནད་ཀྱིས་སོ། །
གཉིས་པ་རྟེན་གང་གིས་བསྐོ་བ་ནི། དགེ་འདུན་མཚན་ཉིད་བཞི་ལྡན་གྱིས་སོ། །
གསུམ་པ་ཆོ་ག་གང་གིས་བསྐོ་བ་ནི། སྦྱོར་དངོས་མཇུག་གསུམ་ལས། སྦྱོར་བ་འདུ་བའི་སྐབས་རྗེས་སུ་སྒྲུབ་པ་དང་། ལས་བྱེད་པས་སྤྲོ་བ་འདྲི་བའོ། །
དངོས་གཞི་གསོལ་གཉིས་ཀྱི་ལས་དང་། མཇུག་ལས་ཀྱི་མཇུག་སྡུད་བརྗོད་པའོ། །
བཞི་པ་བསྐོས་པའི་བསླབ་བྱ་ནི། ལས་གསུམ་བསྒྲུབ་པ་དང་། སེམས་གསུམ་བསྐྱེད་པ་ལ་སོགས་པའོ། །
ཡན་ལག་གི་དོན་ནི། གདིང་བ་ཡང་ངོ་ཞེས་སོ། །
སེམས་གསུམ་བསྐྱེད་པ་ལས་གདིང་ངོ་སྙམ་པ་མེད་ན་མི་འཆགས་ཏེ་ཀུན་སློང་མེད་པའི་ཕྱིར་དང་། དེ་དང་བྲལ་བ་ནི་ཕྱུང་བ་ཡིན་ནོ་ཞེས་གསུངས་པས་སོ། །
སེམས་གསུམ་བསྐྱེད་པའི་དང་པོ་ཉམས་ན་མི་འབྱུང་བ་མ་ཡིན་ནོ་ཞེས་སོ།་་་་་།སེམས་གསུམ་བསྐྱེད་པའི་ཐ་མ་ཉམས་ཏེ་བཏིང་ངོ་སྙམ་དུ་སེམས་བསྐྱེད་པ་དེ་མ་བྱས་ན་ཡང་སྲ་བརྐྱང་བཏིང་བ་མི་འབྱུང་བ་ཉིད་མ་ཡིན་ཏེ་སྲ་བརྐྱང་བཏིང་ཟིན་པའི་ཕྱིར་རོ། །
བཏིང་ནས་བརྐྱང་བ་ནི། དུས་དུས་སུ་བསང་བར་བྱ་ཞེས་པ་ནས་སོ། །
འདིའི་སྤྱི་དོན་ལ་གཉིས་ལས། དང་པོ་སྲ་བརྐྱང་བརྐྱང་བའི་དགོས་པ་ནི། མ་བརྐྱང་བའི་ཉེས་པ་ཁེགས་པ་དང་། ཆུད་ཟ་བ་སྤོང་བའོ། །
གཉིས་པ་བསྡུས་པའི་དོན་ལ་ལྔ་ལས། དང་པོ་གང་བརྐྱང་བའི་དངོས་པོ་ནི་སྲ་བརྐྱང་བཏིང་ལ་ཞིག་པར་མ་གྱུར་པ་སྟེ་སྐབས་ཀྱིས་གྲུབ་བོ། །
གཉིས་པ་རྟེན་གང་གིས་བརྐྱང་བ་ནི། འདིངས་བ་པོར་བསྐོས་པ་དེས་བརྐྱང་བ་དེ་སྐབས་ཀྱིས་གྲུབ་ཅིང་། དེ་ཤི་འམ་བབས་སམ་མཚན་གྱུར་ན་སྲ་བརྐྱང་སྦེད་པ་པོ་བསྐོས་ནས་དེས་བརྐྱང་བ་སྟེ། ཊཱི་ཀ་ལས་སྲ་བརྐྱང་འདིངས་པའི་དགེ་སློང་གཞན་དུ་གྱུར་ན་དེ་སྦེད་པ་བསྐོ་བར་བྱའོ། །
ཞེས་སོ། །
གསུམ་པ་གནས་གང་དུ་བརྐྱང་བ་ནི། གང་དུ་སྲ་བརྐྱང་བཏིང་བའི་མཚམས་དེ་ཉིད་དུ་བརྐྱང་སྟེ། མཚམས་གཞན་དུ་ནི་སྲ་བརྐྱང་རང་འཇུག་བྲལ་དུ་འགྱུར་བའི་ཕྱིར་རོ། །
བཞི་པ་ཡུན་ཇི་སྲིད་དུ་བརྐྱང་བ་ནི། ཟླ་བ་ལྔར་བརྐྱང་སྟེ། ལུང་ཞུ་བ་ལས། བཙུན་པ་ཡུན་ཇི་སྲིད་དུ་གཏན་པ་བརྐྱང་བར་བགྱི་ཟླ་བ་ལྔའོ་ཞེས་གསུངས་ཤིང་། དཔྱིད་ཟླ་ར་བའི་ཉ་ལ་དབྱུང་ཞེས་བཤད་པས་ཀྱང་གྲུབ་བོ། །
ལྔ་པ་ཚུལ་ཇི་ལྟར་བརྐྱང་བ་ལ་གསུམ་ལས། ཆུད་ཟ་བ་སྤང་བ་ནི། དུས་དུས་སུ་བསང་བར་བྱ་ཞེས་པ་ལ་སོགས་པས་བསྟན་ཏོ། །
འབྲལ་བ་སྤང་བ་ནི་དེ་དང་འབྲལ་བར་མི་བྱ་ཞེས་པ་ལ་སོགས་པས་བསྟན་ཏོ། །
མ་གུས་པ་སྤང་བ་ནི་མི་གཙང་བའི་སྐྱབས་སུ་འཇུག་པར་མི་བྱའོ་ཞེས་པ་ལ་སོགས་པས་བསྟན་ཏོ། །
ད་ནི་སྲ་བརྐྱང་གི་དབྱུང་བ་འཆད་དེ། དབྱུང་བ་ནི་རྣམ་པ་གཉིས་ཏེ། རང་འཇུག་པ་དང་བྲལ་བ་དང་། བཅོས་མའོ། །
ཞེས་གསུངས་ཏེ། དབྱུང་བའི་བློ་སྔོན་དུ་མ་བཏང་ཡང་སྲ་བརྐྱང་གི་བྱིན་རླབས་རང་ཞིག་ཏུ་གྱུར་པ་དང་། བློ་སྔོན་དུ་བཏང་ནས་ཆོ་གས་དབྱུང་བ་བྱས་པའོ། །

དང་པོ་ལ་གཉིས་ཏེ། འདིར་གཏོགས་དགེ་འདུན་ཐམས་ཅད་ཀྱི་རང་འཇུག་བྲལ་དང་། གང་ཟག་སོ་སོའི་རང་འཇུག་བྲལ་ལོ། །
དང་པོ་ལ་བདུན་ལས། སྲ་བརྐྱང་གིས་མཚམས་གཞན་དུ་ཕྱིན་པ་དང་། སྲ་བརྐྱང་བྱིན་གྱིས་རློབ་པར་བྱེད་་་་་་དགེ་སློང་གང་ཡང་མཚམས་ནང་དེ་ན་པ་མེད་པར་་་་་་སྲ་བརྐྱང་མཚམས་ཀྱི་ནང་དུ་སྐྱ་རེངས་ཤར་ན། སྲ་བརྐྱང་གི་བྱིན་རླབས་རང་ཞིག་ཏུ་འགྱུར་བ་སྟེ། རྟེན་མཚམས་གཞན་ན་གནས་པས་ཀྱང་སྲ་བརྐྱང་གདིང་བ་མི་འཆགས་ན་སྲ་བརྐྱང་མཚམས་གཞན་དུ་ཕྱིན་ན་ལྟ་ཅི་སྨོས་པའི་ཕྱིར་དང་། གང་ལས་སྤང་ལྟུང་བྱུང་བའི་གོས་ལ་ཡང་སྲ་བརྐྱང་གདིང་བ་མི་འཆགས་ན། སྲ་བརྐྱང་ལས་བྲལ་བའི་སྤང་ལྟུང་བྱུང་ན་ལྟ་ཅི་སྨོས་པའི་ཕྱིར་རོ། །
སྲ་བརྐྱང་བཏིང་ནས་ཟླ་བ་ལྔ་ལས་འདས་ན་ཡང་རང་ཞིག་ཏུ་གྱུར་པ་སྟེ། སྲ་བརྐྱང་འདིངས་བའི་འཕེན་པ་ཟད་པའི་ཕྱིར་དང་། ལས་ལས་གཞན་པའི་བྱ་བ་རྗེས་སུ་བསྒྲུབ་པར་མི་བྱ་ཞེས་གསུངས་པས་སོ། །
སྲ་བརྐྱང་གི་དུས་མ་ཡིན་པར་ཤེས་ནས་ཡང་གསོ་སྦྱོང་བྱས་ན་ཡང་། རང་ཞིག་ཏུ་གྱུར་པ་སྟེ། ཡང་གསོ་སྦྱོང་བྱས་ན་ཕྱུང་བ་ཉིད་ཡིན་ཞེས་གསུངས་སོ། །
དངོས་པོ་ཞིང་མ་ཡིན་པར་གྱུར་པ་སྟེ། སྲ་བརྐྱང་མེས་འཚིག་སྟེ་ཐལ་བར་གྱུར་པ་ལྟ་བུ་དང་། རྟེན་ཞིང་མ་ཡིན་པར་གྱུར་པ་སྟེ། འདིར་གཏོགས་པའི་དགེ་འདུན་ཐམས་ཅད་ཤིའམ་བབས་ན་ཡང་། རང་ཞིག་ཏུ་གྱུར་པ་སྟེ། ཆོས་གོས་དེ་སྲ་བརྐྱང་གི་བྱིན་རླབས་ཆགས་པའི་ཞིང་མ་ཡིན་པར་གྱུར་པའི་ཕྱིར་དང་། སྲ་བརྐྱང་དེ་དང་ལྡན་པའི་རྟེན་ཐམས་ཅད་སྲ་བརྐྱང་གི་བྱིན་རླབས་དང་ལྡན་པའི་ཞིང་མ་ཡིན་པར་གྱུར་པའི་ཕྱིར་རོ། །
འདིར་གཏོགས་དགེ་འདུན་ཐམས་ཅད་ཀྱི་དཀྱིལ་འཁོར་གྱི་ཁོངས་སུ་གཏོགས་པ་ཆད་ན་ཡང་། འདིར་གཏོགས་དགེ་འདུན་ཐམས་ཅད་ཀྱི་སྲ་བརྐྱང་གི་བྱིན་རླབས་རང་ཞིག་ཏུ་གྱུར་ཏེ། བྱེ་བྲག་ཐམས་ཅད་ཁེགས་པ་ན་སྤྱི་ཁེགས་པའི་གནད་ཀྱིས་ཤེས་སོ། །
གཉིས་པ་གང་ཟག་སོ་སོར་རང་འཇུག་བྲལ་ནི་སུམ་ཅུ་རྩ་གཅིག་སྟེ། དེ་ཡང་མ་མ་སུམ་ཅུ་དང་། གང་ཟག་སོ་སོ་ཞིང་མ་ཡིན་པར་གྱུར་པའོ། །
དེ་ནི་སྲ་བརྐྱང་དང་ལྡན་པའི་གང་ཟག་གཅིག་གམ་གཉིས་གསུམ་ཤིའམ་བབས་པ་ལ་སོགས་པ་སྟེ། གང་ཟག་སོ་སོའི་རང་འཇུག་བྲལ་ལོ། །
མ་མ་སུམ་ཅུ་ནི་འདི་དག་སྟེ། མཚམས་ལ་རེ་བ་མེད་པའི་མ་མ་བརྒྱད་དང་། མཚམས་ལ་ཡིད་གཉིས་ཟ་བའི་མ་མ་བརྒྱད་དང་། མཚམས་ལ་རེ་བ་ཡོད་པའི་མ་མ་བརྒྱད་དང་། རྙེད་པ་ལ་ཡིད་གཉིས་ཟ་བའི་མ་མ་དྲུག་གོ །དེ་ཡང་མ་མ་འདི་རྣམས་ཀྱི་ལུང་ཁུངས་ནི། ལུང་གཞི་ལས་མ་མ་བརྒྱད་ཀྱིས་སྲ་བརྐྱང་ཕྱུང་བར་འགྱུར་ཏེ། སོང་བ་དང་། རྫོགས་པ་དང་། ངེས་པ་དང་། ཉམས་པ་དང་། ཐོས་པ་དང་། མཚམས་ལས་འདས་པ་དང་། རེ་ཐག་ཆད་པ་དང་། སྲ་བརྐྱང་ཕྱུང་བ་ཉིད་དོ་ཞེས་གསུངས་སོ། །
་་་་་སོང་བ་ནི་དགེ་སློང་སྲ་བརྐྱང་བཏིང་བའི་གནས་ནས་ཕྱིར་མི་འོང་བར་མཚམས་ཀྱི་ཕྱིར་རོལ་ཏུ་སོང་བའོ། །
རྫོགས་པ་ནི་དགེ་སློང་སྲ་བརྐྱང་བཏིང་བའི་གནས་ནས་མཚམས་ཀྱི་ཕྱི་རོལ་ཏུ་སོང་ནས་བདག་སླར་མི་འོང་ངོ་སྙམ་པའོ། །
ངེས་པ་ནི་དགེ་སློང་སྲ་བརྐྱང་བཏིང་བའི་གནས་ནས་མཚམས་ཀྱི་ཕྱི་རོལ་ཏུ་སོང་ནས་སླར་མི་འོང་ཞིང་ཆོས་གོས་ཀྱང་མི་བྱའོ་སྙམ་པའོ། །
ཉམས་པ་ནི་དགེ་སློང་སྲ་བརྐྱང་བཏིང་བའི་གནས་ནས་མཚམས་ཀྱི་ཕྱི་རོལ་ཏུ་སོང་ནས་ཆོས་གོས་བྱ་སྙམ་པ་ལས། དེས་དེ་རྩོམ་ཞིང་བརྩམས་པ་དང་ཉམས་པའོ། །
ཐོས་པ་ནི་དགེ་སློང་སྲ་བརྐྱང་བཏིང་བའི་གནས་ནས་མཚམས་ཀྱི་ཕྱི་རོལ་ཏུ་སོང་ནས་དགེ་འདུན་གྱི་སྲ་བརྐྱང་ཕྱུང་བ་ལ་ཕྱུང་ངོ་ཞེས་ཐོས་པའོ། །

མཚམས་ལས་འདས་པ་ནི་དགེ་སློང་སྲ་བརྐྱང་བཏིང་བའི་གནས་ནས་ཕྱིར་འོང་ངམ་མི་འོང་སྙམ་པའི་ཡིད་གཉིས་ཟ་བས་མཚམས་ཀྱི་ཕྱི་རོལ་ཏུ་སོང་བའོ། །
རེ་ཐག་ཆད་པ་ནི་མཚམས་ཀྱི་ཕྱི་རོལ་ཏུ་སོང་ནས་དེའི་ཆོས་གོས་ཐམས་ཅད་ཀྱི་ཐམས་ཅད་དུ་རེ་ཐག་ཆད་པའོ། །
ཕྱུང་བ་ནི་སྲ་བརྐྱང་ཕྱུང་བ་ཉམས་སུ་མྱོང་བའོ། །
ཞེས་དེ་ཐམས་ཅད་ལུང་གཞི་ལས་གསུངས་སོ། །
དེ་ཡང་མ་མ་ཞེས་པ་ནི་མ་ལས་བུ་འབྱུང་བའི་ཆོས་ཡོད་པ་བཞིན་དུ་དེ་དག་ལ་ཡང་སྲ་བརྐྱང་ཕྱུང་བ་འབྱུང་བའི་ཆོས་ཡོད་པའི་ཕྱིར་རོ། །
དང་པོ་མཚམས་ལ་རེ་བ་མེད་པའི་མ་མ་བརྒྱད་ནི། བཞི་ཚན་གཉིས་ཏེ། སྦྱོར་བས་འགྲོ་བའི་མ་མ་བཞི་དང་། ངེས་པར་འབྱེད་པའི་མ་མ་བཞིའོ། །
དང་པོ་བཞི་ནི། འབྲེལ་མེད་གཅིག་དང་། འབྲེལ་བཅས་ལས་གྱུར་པ་གསུམ་མོ། །
སྐབས་འདིར་འབྲེལ་མེད་པ་དང་ཡོད་པ་ནི། སྲ་བརྐྱང་གི་རྙེད་པ་བླང་བའི་བསམ་པ་མེད་པ་དང་ཡོད་པ་སྟེ། གཞུང་ལས་ཆོས་གོས་བྱ་བའི་བསམ་པས་རྗེས་སུ་འབྲེལ་བ་མེད་པ་ན་ཞེས་པ་དང་། ཡོད་ན་བྱེད་པར་འགྱུར་བ་ཉིད་ཆད་ནའོ་ཞེས་གསུངས་པས་སོ། །
སྐབས་འདིར་ནི་རང་གི་ལུས་དང་སྲ་བརྐྱང་གི་མཚམས་འབྲེལ་མ་འབྲེལ་གྱིས། འབྲེལ་བ་ཡོད་མེད་དུ་བཞག་པ་ནི་མ་ཡིན་ཏེ་ཐོས་བྱུང་གི་སྐབས་སུ་ལུས་དང་མཚམས་འབྲེལ་ཡང་རྙེད་པ་བསམ་པ་མ་འབྲེལ་ན་འབྲེལ་མེད་དུ་རྣམ་པར་བཞག་པའི་ཕྱིར་རོ། །
་་་་་སྦྱོར་བས་འགྲོ་བའི་འབྲེལ་མེད་ནི། དགེ་སློང་སྲ་བརྐྱང་བཏིང་བའི་མཚམས་ཀྱི་ནང་ནས་ཡུལ་གཞན་དུ་འགྲོ་བའི་ཚེ་ན། ང་ནི་ཟླ་བ་ལྔའི་ནང་དུ་སྲ་བརྐྱང་གི་མཚམས་ནང་དུ་ཕྱིར་མི་འོང་ངེས་སྙམ་སྟེ། སྲ་བརྐྱང་གི་མཚམས་ལ་རེ་བ་མེད་ཅིང་། སྲ་བརྐྱང་གི་རྙེད་པ་ལའང་རེ་བ་མེད་པ་སྟེ། སྲ་བརྐྱང་གི་རྙེད་པ་མི་བླང་ངེས་སྙམ་པས། སྲ་བརྐྱང་གི་མཚམས་ནང་ནས་མཚམས་དེའི་ཕྱི་རོལ་ཏུ་འགྲོ་ན། སྲ་བརྐྱང་གི་མཚམས་ལས་འདས་པ་ན་དགེ་སློང་དེའི་སྲ་བརྐྱང་གི་བྱིན་རླབས་རང་ཞིག་ཏུ་གྱུར་པ་སྟེ། མཚམས་ལས་འདས་པ་ན་དེ་འགྲུབ་བོ། །
ཕྱིར་མི་འོང་བའི་སེམས་ཀྱིས་སོ་ཞེས་གསུངས་སོ། །
དངོས་པོ་དང་བསམ་པ་གང་གི་སྒོ་ནས་ཀྱང་སྲ་བརྐྱང་དང་འབྲེལ་བ་མེད་པར་གྱུར་པའི་ཕྱིར་རོ། །
འབྲེལ་བཅས་ལས་གྱུར་པ་གསུམ་ནི། སྔར་བཞིན་སྲ་བརྐྱང་གི་མཚམས་ལ་རེ་བ་མེད་ཅིང་། སྲ་བརྐྱང་གི་རྙེད་པ་ལ་ནི་རེ་བ་ཡོད་པའི་བསམ་པ་དང་བཅས་ཏེ་ཡུལ་གཞན་དུ་ཕྱིན་པ་ན། གཞན་གྱི་དུས་ཀྱི་སྔ་རོལ་ཏུ་ཕྱུང་ཡང་། ཡུལ་གཞན་དུ་ཕྱིན་པའི་དགེ་སློང་དེའི་སྲ་བརྐྱང་མི་འཇིག་སྟེ། སྲ་བརྐྱང་གི་རྙེད་པ་ལ་བསམ་པས་འབྲེལ་བ་ཡོད་ཅིང་། འཇིག་པའི་རྒྱུ་མ་དམིགས་པའི་ཕྱིར་རོ། །
འོ་ན་གང་གིས་འཇིག་ན། བྱེད་པར་འགྱུར་བ་མཐར་ཐུག་པ་དང་། བརྩམས་པ་ཞིག་པ་དང་། བསམ་པ་རྒྱུན་ཆད་པ་དང་གསུམ་ལ་དེ་གནས་སོ་ཞེས་གསུངས་སོ། །
སྲ་བརྐྱང་གི་རྙེད་པའི་སྐལ་བ་ལག་ཏུ་ཐོབ་པ་དང་། སྲ་བརྐྱང་གི་རྙེད་པའི་སྐལ་བ་བརླག་ཅིང་བརླག་པའི་གཏམ་ཐོས་པ་དང་། སྲ་བརྐྱང་གི་རྙེད་པ་ལ་རེ་བའི་བསམ་པ་རྒྱུན་ཆད་པ་དང་གསུམ་པོ་གང་བྱུང་ན་ཡང་གང་ཟག་དེའི་སྲ་བརྐྱང་ཞིག་པར་གྱུར་པ་ཡིན་་་་་་བརྩམས་པ་ཞིག་པ་དང་བསམ་པ་རྒྱུན་ཆད་པ་ཆོས་ཅན། འབྲེལ་བཅས་མ་ཡིན་པར་ཐལ། འབྲེལ་ཆད་ཡིན་པའི་ཕྱིར་ཞེ་ན། ད་ལྟ་འབྲེལ་བ་ཆད་པ་ཡིན་ཡང་སྔར་འབྲེལ་བཅས་གཞིར་བྱས་པ་ལས་གྱུར་པ་ཡིན་པས་འབྲེལ་བཅས་ལས་གྱུར་པ་ཞེས་བྱའོ། །
ནོ། །
གཉིས་པ་ངེས་པར་འབྱེད་པའི་མ་མ་ནི་འབྲེལ་མེད་གཅིག་དང་འབྲེལ་བཅས་ལས་གྱུར་པ་གསུམ་མོ། །

དང་པོ་ནི་དགེ་སློང་སྲ་བརྐྱང་བཏིང་བའི་གནས་ནས་དོན་གཞན་སྒྲུབ་པའི་བསམ་པས་མཚམས་ཀྱི་ཕྱི་རོལ་ཏུ་བསམ་པ་འདི་སྐྱེས་ཏེ། ང་ནི་ཟླ་བ་ལྔའི་ནང་དུ་སྲ་བརྐྱང་གི་མཚམས་སུ་མི་ལྡོག་ངེས་སྙམ་སྟེ། སྲ་བརྐྱང་གི་མཚམས་ལ་རེ་བ་མེད་ཅིང་། སྲ་བརྐྱང་གི་རྙེད་པ་ལ་ཡང་རེ་བ་མེད་པའི་བསམ་པ་སྐྱེས་ན། གང་ཟག་དེའི་སྲ་བརྐྱང་གི་བྱིན་རླབས་རང་ཞིག་ཏུ་གྱུར་པ་སྟེ། མཚམས་ཀྱི་ཕྱི་རོལ་ཏུ་དེ་སྐྱེས་ན་ཡང་ངོ་། །
ཆོས་གོས་བྱ་བའི་བསམ་པས་རྗེས་སུ་འབྲེལ་བ་མེད་ན་དེའི་ཚེ་ཉིད་ནའོ་ཞེས་གསུངས་པས་གྲུབ་བོ། །
གཉིས་པ་འབྲེལ་བཅས་ལས་གྱུར་པ་གསུམ་ནི། མཚམས་ཀྱི་ཕྱི་རོལ་ཏུ་བསམ་པ་འདི་སྐྱེས་ཏེ། སྲ་བརྐྱང་གི་མཚམས་ལ་རེ་བ་མེད་ཅིང་། སྲ་བརྐྱང་གི་རྙེད་པ་ལ་ནི་རེ་བ་ཡོད་པའི་བསམ་པ་དང་བཅས་པ་ལས། གཞན་གྱི་དུས་ཀྱི་སྔ་རོལ་ཏུ་ཕྱུང་ཡང་། གང་ཟག་དེའི་སྲ་བརྐྱང་མི་འཇིག་སྟེ། འོ་ན་གང་གིས་འཇིག་ན། བྱེད་པར་འགྱུར་བ་མཐར་ཐུག་པ་ལ་སོགས་པ་གསུམ་གྱིས་ཏེ་སྔར་བཞིན་ནོ། །
གཉིས་པ་མཚམས་ལ་ཡིད་གཉིས་ཟ་བའི་མ་མ་བརྒྱད་ནི་ཡིད་གཉིས་ནི་ངེས་པས་འབྱིན་པར་བྱེད་པ་དང་འདྲ་ཞེས་པས་བསྟན་ཏེ། དེ་ཡང་སྔར་མཚམས་ལ་རེ་བ་མེད་པའི་མ་མ་བརྒྱད་ཀྱི་སྐབས་སུ་མཚམས་ལ་རེ་བ་མེད་ཅེས་སྨོས་པའི་སྐབས་སུ་མཚམས་ལ་ཡིད་གཉིས་ཟ་ཞེས་བསྒྱུར་ལ། གཞན་ཐམས་ཅད་སྔར་དང་འདྲའོ། །
དེས་ན་འདི་ལ་ཡང་བསམ་པ་མཚམས་ནང་ནས་སྐྱེས་པ་དང་མཚམས་ཀྱི་ཕྱི་རོལ་ཏུ་སྐྱེས་པ་གཉིས་སུ་ཕྱེ་ལ། དེ་གཉིས་རེ་རེ་ལ་ཡང་འབྲེལ་མེད་གཅིག་དང་འབྲེལ་བཅས་ལས་གྱུར་པ་གསུམ་སྟེ། སྔར་དང་འདྲའོ། །
གསུམ་པ་མཚམས་ལ་རེ་བ་ཡོད་པའི་མ་མ་བརྒྱད་ནི། འབྲེལ་མེད་གཉིས་དང་། འབྲེལ་བཅས་ལས་གྱུར་པ་དྲུག་གོ །སྲ་བརྐྱང་བཏིང་བའི་དགེ་སློང་སྲ་བརྐྱང་གི་མཚམས་ལ་རེ་བ་ཡོད་ཅིང་། སྲ་བརྐྱང་གི་རྙེད་པ་ལ་ཡང་རེ་བ་ཡོད་པ་དེ། ཡུལ་གཞན་དུ་སོང་བ་ན་དགེ་འདུན་གྱིས་དུས་ཀྱི་སྔ་རོལ་ཏུ་སྲ་བརྐྱང་ཕྱུང་བའི་ཚེ། གང་ཟག་དེའི་སྲ་བརྐྱང་མི་འཇིག་ཅིང་ཕན་ཡོན་རྗེས་སུ་འཇུག་སྟེ། དེར་ཉམས་སུ་མ་མྱོང་བ་དང་ལྡན་པ་ནི་མ་ཐོས་ཀྱི་བར་དུ་ཕན་ཡོན་རྗེས་སུ་འཇུག་གོ་ཞེས་གསུངས་པས་སོ། །
འོ་ན་གང་གི་ཚེ་འཇིག་ན། འབྲེལ་མེད་གཉིས་ནི། སྲ་བརྐྱང་གི་མཚམས་ལ་རེ་བ་ཡོད་ཅིང་། སྲ་བརྐྱང་གི་རྙེད་པ་ལ་རེ་བ་མེད་པས་སྲ་བརྐྱང་ཕྱུང་བའི་གཏམ་དེ་སྲ་བརྐྱང་གི་མཚམས་ཀྱི་ཕྱི་རོལ་ཏུ་ཐོས་པ་དང་ནང་དུ་ཐོས་པ་གཉིས་ཀྱིས་གང་ཟག་དེའི་སྲ་བརྐྱང་ཞིང་པར་གྱུར་པ་སྟེ། རྗེས་སུ་འབྲེལ་བ་མེད་ནའོ་ཞེས་གསུངས་ལ། གང་ཟག་དེ་སྲ་བརྐྱང་དང་འབྲེལ་བ་ཆད་པར་གྱུར་པའི་ཕྱིར་རོ། །
འབྲེལ་བཅས་ལས་གྱུར་པ་དྲུག་་་་་་ནི་སྲ་བརྐྱང་གི་མཚམས་དང་རྙེད་པ་གཉིས་ཀ་ལ་རེ་བ་ཡོད་པའི་དགེ་སློང་ཡུལ་གཞན་དུ་སོང་པ་དེས་གཞན་གྱིས་དུས་ཀྱི་སྔ་རོལ་ཏུ། སྲ་བརྐྱང་ཕྱུང་བའི་གཏམ་ཐོས་ཀྱང་གང་ཟག་དེའི་སྲ་བརྐྱང་མི་འཇིག་སྟེ། ཡོད་ན་མ་ཆད་ཀྱི་བར་དུའོ་ཞེས་གསུངས། བསམ་པའི་འབྲེལ་བ་མ་ལོག་པ་ཡོད་པའི་ཕྱིར་རོ། །
འོ་ན་གང་གི་ཚེ་འཇིག་ན། མཚམས་ཀྱི་ཕྱི་རོལ་ཏུ་བྱེད་པ་མཐར་ཐུག་པ་དང་བརྩམས་པ་ཞིག་པ་དང་། བསམ་པ་རྒྱུན་ཆད་པ་གསུམ་དང་། མཚམས་ཀྱི་ནང་དུ་དེ་གསུམ་སྟེ། དྲུག་པོ་དེ་དག་གང་བྱུང་ན་ཡང་། གང་ཟག་དེའི་སྲ་བརྐྱང་ཞིང་པར་གྱུར་པ་ཡིན་ནོ། །
བཞི་པ་རྙེད་པ་ལ་ཡིད་གཉིས་ཟ་བའི་མ་མ་དྲུག་ནི། སྲ་བརྐྱང་གི་མཚམས་དང་རྙེད་པ་གཉིས་ཀ་ལ་ཡིད་གཉིས་ཟ་བ་དེ་མཚམས་ལས་འདས་པ་དང་། མཚམས་ཀྱི་ཕྱི་རོལ་ཏུ་དེ་སྐྱེས་པ་གཉིས་དང་། སྲ་བརྐྱང་གི་མཚམས་ལ་རེ་བ་མེད་ཅིང་རྙེད་པ་ལ་ཡིད་གཉིས་ཟ་བའི་མཚམས་ལས་འདས་པ་དང་། མཚམས་ཀྱི་ཕྱི་རོལ་ཏུ་དེ་སྐྱེས་པ་གཉིས་ཏེ་བཞིས་ཀྱང་དེའི་སྲ་བརྐྱང་ཞིག་པ་ཡིན་ཏེ། ཡིད་གཉིས་ནི་ངེས་པས་འབྱིན་པར་བྱེད་པ་དང་འདྲ་ཞེས་གསུངས་པས་མཚམས་དང་རྙེད་པ་གང་ལ་ཡིད་གཉིས་ཟ་ཡང་མཚམས་དང་རྙེད་པ་ལ་རེ་བ་མེད་པ་དང་འདྲ་བའི་ཕྱིར་རོ། །

དེ་ལྟར་ན་མ་མ་ཉི་ཤུ་བརྒྱད་ཡོད་དོ་ཞེས་བླ་མ་་་་་་ཤ་མི་སྦས་ཏི་ལ་སོགས་པ་རྣམས་གསུང་ངོ་། །
འོན་ཀྱང་དེ་རྣམས་སུ་མ་འདུས་པའི་མ་མ་གཞན་ཡང་ཡོད་དེ། སྲ་བརྐྱང་གི་མཚམས་ལ་རེ་བ་ཡོད་ཅིང་རྙེད་པ་ལ་ཡིད་གཉིས་ཟ་བའི་གང་ཟག་དེ་ཡུལ་གཞན་དུ་སོང་བ་ན། གཞན་གྱིས་དུས་ཀྱི་སྔ་རོལ་ཏུ་ཕྱུང་ཡང་གང་ཟག་དེའི་སྲ་བརྐྱང་མི་འཇིག་སྟེ། མ་ཐོས་ཀྱི་བར་དུ་ཕན་ཡོན་རྗེས་སུ་འཇུག་གོ་ཞེས་གསུངས་པས་སོ། །
འོ་ན་གང་གི་ཚེ་འཇིག་ན། དུས་ཀྱི་སྔ་རོལ་ཏུ་སྲ་བརྐྱང་ཕྱུང་བའི་གཏམ་དེ་སྲ་བརྐྱང་གི་མཚམས་ཀྱི་ཕྱི་རོལ་ཏུ་ཐོས་པ་དང་ནང་དུ་ཐོས་པ་གཉིས་ཀྱི་གང་ཟག་དེའི་སྲ་བརྐྱང་ཞིག་པར་གྱུར་པ་སྟེ། གཏམ་ཐོས་པས་ཞིག་པ་གཉིས་སྔར་བཤད་པ་དང་མཚུངས་སོ། །
གཉིས་པ་བཅོས་མའི་དབྱུང་བ་ནི་གསོལ་བཞིའི་ལས་ཀྱིས་དབྱུང་བའོ། །
ཡན་ལག་གི་དོན་ནི་དབྱང་བ་ནི་རྣམ་པ་གཉིས་ཏེ་ཞེས་སོ། །
སྲ་བརྐྱང་གིས་མཚམས་གཞན་དུ་ཕྱིན་པ་ནི་སྲ་བརྐྱང་གི་གནས་ཀྱི་ཉེ་འཁོར་ལས་འདས་ན་སྟེ། སྔར་ཆོས་གོས་ཀྱི་གནས་ལ་ཉེ་འཁོར་བརྩི་བར་གསུངས་ལ། སྲ་བརྐྱང་གི་གནས་ཀྱང་ཆོས་གོས་ཀྱི་གནས་ཡིན་པའི་ཕྱིར་རོ། །
དེ་ལྟར་སྲ་བརྐྱང་གིས་མཚམས་གཞན་དུ་ཕྱིན་པ་འདི་ལ་འགྲེལ་ཆུང་ལས། ཞག་མ་ལོན་ཡང་སྲ་བརྐྱང་ཞིག་ཅེས་བཤད་དོ། །
སྲ་བརྐྱང་གི་རྙེད་པའི་སྐལ་བ་ལས་ཆོས་གོས་བྱ་བའི་བསམ་པས་སྲ་བརྐྱང་གི་རྙེད་པ་དང་བསམ་པ་རྗེས་སུ་འབྲེལ་བ་མེད་ན་ཞེས་པའོ། །
ཁ་ཅིག་་་་་་སྣང་ཡེ་ཤེས་རྒྱན་ན་རེ། ཕྱིར་འོངས་ན་ཡང་ངོ་ཞེས་པ་འདིས་སྔ་ཕྱིར་མ་བསྟན་པའི་མ་མ་གཉིས་བསྟན་ཏེ། སྲ་བརྐྱང་བཏིང་བའི་དགེ་སློང་ཡུལ་གཞན་དུ་ཕྱིན་ནས་སྲ་བརྐྱང་གི་གནས་སུ་ཕྱིར་འོངས་པ་ན། སྲ་བརྐྱང་གི་གནས་འདིར་བསྡད་ཅིང་སྲ་བརྐྱང་གི་རྙེད་པ་ཡང་མི་བླང་ངོ་སྙམ་པའི་བསམ་པ་མཚམས་ནང་དུ་སྐྱེས་པ་དང་། སྲ་བརྐྱང་གི་གནས་སུ་ཕྱིར་འོངས་པ་ན། སྲ་བརྐྱང་གི་གནས་སུ་མི་འགྲོ་ཞིང་སྲ་བརྐྱང་གི་རྙེད་པ་ཡང་མི་བླང་ངོ་། །
སྙམ་པའི་བསམ་པ་མཚམས་ཀྱི་ཕྱི་རོལ་ཏུ་སྐྱེས་པ་སྟེ། དེ་གཉིས་ཀྱིས་ཀྱང་གང་ཟག་དེའི་སྲ་བརྐྱང་འཇིག་སྟེ། ཕྱིར་འོངས་ན་ཡང་ངོ་ཞེས་པ་འདིའི་ཊཱི་ཀ་ལས། འདིས་ཀྱང་སྦྱོར་བས་འགྲོ་བ་དང་ངེས་པར་འབྱེད་པ་གཉིས་ཀྱི་བྱེ་བྲག་གི་གནས་སྐབས་གཞན་བསྟན་ཞེས་བཤད་པས་ཤེས་སོ་ཞེས་ཟེར་རོ། །
་་་་་བླ་མ་རྣམས་མཐུན་པར་དེ་ནི་མིན་ཏེ་འོན་ཀྱང་ཊཱི་ཀ་ལས་བཤད་པ་དེ་ནི་སྲ་བརྐྱང་ཞིག་ཟིན་པའི་བྱེ་བྲག་གི་གནས་སྐབས་གཞན་བསྟན་ཞེས་བསྟན་པ་ཡིན་པས་སྒྲུབ་བྱེད་དུ་མི་འགྱུར་ལ། ཁྱེད་ཀྱི་འདོད་ཚུལ་ཕྱི་མ་ནི་ངེས་པར་འབྱེད་པའི་མ་མ་དང་བཟློས་པ་སྔ་མ་ནི་སྦྱོར་བས་འགྲེ་བའི་མ་མ་དང་འགལ་ལོ། །
མཚམས་ལས་འདས་པ་ན་དེ་འགྲུབ་བོ་ཞེས་གསུངས་པས། སྦྱོར་བས་འགྲོ་བའི་མ་མ་ལ་ལུས་དང་སྲ་བརྐྱང་གི་མཚམས་སུ་མ་འབྲེལ་བ་དགོས་པར་གསུངས་པ་དང་འགལ་ལོ། །
འོ་ན་གང་ཞེ་ན་ཕྱིར་འོངས་ན་ཡང་ངོ་ཞེས་པ་འདི་ནི་སྲ་བརྐྱང་ཞིག་པར་གྱུར་ཀྱང་ཕྱིར་འོངས་ན་སོར་ཆུད་དམ་སྙམ་པའི་དོགས་པ་བསལ་ཕྱིར་ཡིན་ཏེ། ཕྱིར་འོངས་ན་ཡང་ངོ་ཞེས་པ་འདི་ཉིད་ཀྱི་རང་གི་རྣམ་བཤད་ལས་་་་་་སྲ་བརྐྱང་ཞིག་ཅིང་རྣམ་པར་ཆད་པར་གྱུར་པ་དེ་་་་་་དགེ་སློང་སྲ་བརྐྱང་གི་མཚམས་སུ་ཕྱིར་འོངས་ན་རྗེས་སུ་གྲུབ་པར་འགྱུར་རམ་ཞེ་ན་མ་ཡིན་ཏེ། དེའི་ཕྱིར་ཕྱིར་འོངས་ན་ཡང་ངོ་ཞེས་སྨོས་ཏེ་ཞེས་སོ། །
དེ་ལྟར་་་་་་སྦྱོར་བས་འགྲོ་བ་དང་ངེས་པར་འབྱེད་པའི་མ་མས་སྲ་བརྐྱང་ཞིག་ཟིན་ན་ནི་དགེ་སློང་དེ་སྲ་བརྐྱང་གི་མཚམས་སུ་ཕྱིར་འོངས་ན་ཡང་མི་ཕན་ཏེ་སྲ་བརྐྱང་ཞིག་པའི་གནས་སྐབས་ཉིད་ལ་གནས་སོ་ཞེས་བསྟན་ཏེ། ཕྱིར་འོངས་ན་ཡང་ཞེས་པ་འདི་ཉིད་ཀྱི་འགྲེལ་བ་པྲཛྙཱ་ཀ་ར་ལས་ཕྱིར་འོངས་ཀྱང་མི་ཕན་ཏེ་ཞེས་བཤད་དོ། །

་་་་་གང་ཟག་སོ་སོའི་འཇུག་བྲལ་ནི། མཚམས་ལ་རེ་བ་མེད་པའི་མ་མ་བརྒྱད། ཡོད་པའི་བརྒྱད། ཡིད་གཉིས་ཟ་བའི་བརྒྱད། རྙེད་པ་ལ་ཡིད་གཉིས་ཟ་བའི་མ་མ་བཞི་སྟེ། ཉེར་བརྒྱད་དང་། གང་ཟག་སོ་སོ་ཞིང་མ་ཡིན་པར་གྱུར་པ་དང་རྩ་དགུར་ངེས་སོ། །
ཞེས་བླ་མ་ཕལ་ཆེ་བས་གསུང་ཞིང་བདག་གི་ཨུ་པ་བྷ་ར་ན་རེ་དེ་རྣམས་སུ་མ་འདུས་པའི་མ་མ་གཉིས་ཡོད་གསུངས་ནས། སྲ་བརྐྱང་གི་མ་མ་སུམ་ཅུའི་ཐ་མ་རྙེད་པ་ལ་ཡིད་གཉིས་ཟ་བའི་མ་མ་གཉིས་བསྣན་ཏེ་གང་ཟག་སོ་སོའི་རང་འཇུག་བྲལ་སོ་གཅིག་ཏུ་ངེས་སོ་གསུངས། སྲ་བརྐྱང་གི་རྙེད་པ་ལས་ཆོས་གོས་བྱེད་པར་འགྱུར་བ་མཐར་ཐུག་པ་སྟེ་ཆོས་གོས་ཟིན་པ་མཐར་ཐུག་པའོ། །
་་་་་ཊཱི་ཀ་ལས་ཆོས་གོས་བྱའོ་སྙམ་དུ་བསམ་པ་དེ་མཐར་ཐུག་པར་གྱུར་པ་དང་ཞེས་སོ། །
མཐར་ཐུག་པར་གྱུར་པ་ཞེས་བྱ་བ་ནི། ཆོས་གོས་བརྩམས་པ་ཟིན་པར་བྱས་པའོ་ཞེས་ཀྱང་ཊཱི་ཀ་ལས་སོ། །
འདི་ནི་མཚོན་པ་སྟེ་སྲ་བརྐྱང་གི་རྙེད་པའི་སྐལ་བ་ལག་ཏུ་ཐོབ་པ་ན་གང་ཟག་དེའི་སྲ་བརྐྱང་ཞིག་པར་གྱུར་པའོ། །
ཞེས་གསུངས་སོ། །
སྲ་བརྐྱང་གི་རྙེད་པ་ལ་ཆོས་གོས་བྱེད་པར་བརྩམས་པ་མ་ཟིན་པར་ཞིག་པ་སྟེ། མེས་འཚིག་པ་ལ་སོགས་པས་བརྩམས་པ་ཞིག་པའོ། །
་་་་་ཞིག་པར་གྱུར་པ་ཞེས་བྱ་བ་ནི། ཆོས་གོས་བརྩམས་པ་མ་ཟིན་པའི་བར་སྐབས་སུ་རྐྱེན་འགའ་ཞིག་གིས་རྒྱུན་ཆད་པར་གྱུར་པའོ་ཞེས་ཊཱི་ཀ་ལས་བཤད་དོ། །
འདི་ཡང་མཚོན་པ་སྟེ་སྲ་བརྐྱང་གི་རྙེད་པའི་སྐལ་བ་བརླག་ཅིང་བརླག་པའི་གཏམ་ཐོས་པ་ན་གང་ཟག་དེའི་སྲ་བརྐྱང་ཞིག་པར་གྱུར་པའོ་ཞེས་གསུང་ངོ་། །
སྲ་བརྐྱང་གི་རྙེད་པ་ལ་རེ་བའི་བསམ་པ་རྒྱུན་ཆད་པ་རྙེད་པ་དེ་འདོད་པའི་བློ་ལོག་པའོ། །
་་་་་ཡིད་གཉིས་ནི་ཞེས་པ་འདིས་ཕྱིར་མི་འོང་གི་ཡིད་གཉིས་ཁོ་ན་བསྟན་པ་ཡིན་གྱི། ཆོས་གོས་བྱའམ་མི་བྱའི་ཡིད་གཉིས་ནི་གཞུང་འདིས་མ་བསྟན་པར་འཆད་པ་དེང་སང་ཤིན་ཏུ་མང་། གཞུང་འདིའི་ཕྱེད་གོ་ཡང་ཕྱེད་ནི་མ་གོ་བར་ཟད་དོ། །
ཡིད་གཉིས་ནི་རང་གི་རྣམ་བཤད་ལས་ཕྱིར་འོངས་པར་བྱ་བའམ་འོན་ཏེ་ཕྱིར་འོང་བར་མི་བྱ་སྙམ་པའི་ཡིད་གཉིས་དང་། ཆོས་གོས་བྱའམ་འོན་ཏེ་ཆོས་གོས་མི་བྱ་སྙམ་དུ་དེ་ལྟ་བུའི་ཡིད་གཉིས་ནི་ངེས་པས་སྲ་བརྐྱང་འབྱིན་པར་བྱེད་པ་དང་འདྲ་ཞེས་བཤད་དོ། །
སྐབས་འདིར་རང་གི་རྣམ་བཤད་ཀྱི་ལུང་དྲངས་པ་དང་ཊཱི་ཀའི་ལུང་དྲངས་པ་ལས་ཀྱང་ཕྱིར་འོང་བར་བྱ་ཞིང་ཆོས་གོས་བྱའམ་འོན་ཏེ་ཕྱིར་འོང་བར་མི་བྱ་ཞིང་ཆོས་གོས་མི་བྱ་སྙམ་དུ་སེམས་པས་མཚམས་ལས་འདའ་བར་བྱེད་ན་དེའི་སྲ་བརྐྱང་རང་འཇུག་པ་དང་བྲལ་ཞེས་གསུངས་ཤིང་། ཊཱི་ཀ་ལས་ཀྱང་ཆོས་གོས་བྱ་བའི་བསམ་པ་ལ་ཐེ་ཚོམ་ཟ་ཞིང་ཕྱིར་མི་འོང་བའི་སེམས་ཀྱིས་སམ་ཕྱིར་འོང་བ་ལ་ཐེ་ཚོམ་ཟ་བའི་སེམས་ཀྱིས་མཚམས་ལས་འདས་པ་དང་། ཞེས་བཤད་དོ། །
སྲ་བརྐྱང་དུས་སུ་དབྱུང་བ་དེའི་དུས་ནི་དཔྱིད་ཟླ་ར་བའི་ཉའོ་ཞེས་སོ། །
དེའི་དམིགས་བསལ་གཉིས་ཡོད་དེ། ཊཱི་ཀ་ལས་དགེ་འདུན་ཐམས་ཅད་དབྱར་ཕྱི་མར་ཁས་བླངས་ན་དཔྱིད་ཟླ་འབྲིང་པོའི་ཉ་ལ་དེ་དབྱུང་ངོ་ཞེས་བཤད་དོ། །
དུས་སུ་དབྱུང་བ་དེ་དགུན་ཟླ་ཐ་ཆུང་ཉ་ལ་དབྱུང་བ་ཡང་ཡོད་དེ། སྟོན་ཟླ་འབྲིང་པོའི་ཚེས་བཅུ་དྲུག་ལ་སྲ་བརྐྱང་བཏིང་ཞིང་། ཟླ་བ་བཤོལ་བོར་ཏེ་དགུན་ཟླ་འབྲིང་པོ་གཉིས་བྱུང་བ་ན། དགུན་ཐ་ཆུང་ཉ་ལ་དུས་སུ་དབྱུང་བ་སྟེ། དེ་ཡང་སྲ་བརྐྱང་གི་དུས་ཟླ་བ་ལྔ་ཡིན་ཞིང་དེ་ལས་འདས་ན་སྲ་བརྐྱང་གི་འཕེན་པ་ཟད་པར་འགྱུར་བའི་ཕྱིར་་་་་་གཞན་ཡང་དཔྱིད་ན་ཟླ་ར་བའི་ཚེས་བཅུ་དྲུག་ལ་སྲ་བརྐྱང་དབྱུང་བའི་གཞུང་སྣང་སྟེ། ལུང་གཞི་ལས་སྲ་བརྐྱང་འདིངས་པའི་དགེ་སློང་གིས་དཔྱིད་ཟླ་ར་བའི་ཡར་གྱི་ངོའི་ཚེས་བཅོ་ལྔ་ལ་གོ་བར་བྱ་སྟེ། ཚེ་དང་ལྡན་པ་དག་སང་ཁོ་བོ་སྲ་བརྐྱང་འབྱིན་གྱིས་ཁྱེད་ཅག་སོ་སོའི་ཆོས་གོས་རྣམས་བྱིན་གྱིས་རློབས་ཤིག་ཅེས། བཤད་ཅིང་བསྡུས་པ་ལས་ཀྱང་ཚེས་བཅོ་ལྔའི་ཕྱི་དེ་ཉིན་དགེ་འདུན་ཐམས་ཅད་ཀྱིས་གསོལ་བ་དང་གཉིས་ཀྱི་ལས་ཀྱིས་སྲ་བརྐྱང་དབྱུང་བར་བྱའོ་ཞེས་བཤད་དེ། དེ་ལྟར་ན་སྲ་བརྐྱང་གི་བྱིན་རླབས་ཟླ་བ་ལྔ་དང་ཞག་གཅིག་འཆགས་པར་ཐལ་བར་འགྱུར་རོ། །

དེས་ན་མདོ་རྩ་འགྲེལ་གཙོ་བོར་གཟུང་ངོ་། །
རོ། །
ཟླ་བ་ལྔ་ཚུན་ཆད་ནི་སྲ་བརྐྱང་ཕྱུང་བ་དེ་མ་ཐོས་ཀྱི་བར་དུ་ཕན་ཡོན་རྗེས་སུ་འཇུག་གོ་ཞེས་གསུངས་པས། ཐོས་ན་ནི་དེའི་ཕན་ཡོན་ཟློག་ཅིང་མེད་པར་འགྱུར་རོ་ཞེས་རྩ་བར་ཤུགས་ཀྱིས་བསྟན་ཅིང་ཊཱི་ཀ་ལས་དངོས་སུ་ཡང་ངོ་། །
ཅི་གནས་སྐབས་ཐམས་ཅད་ལ་མ་ཐོས་ཀྱི་བར་དུ་ཕན་ཡོན་རྗེས་སུ་འཇུག་ཅིང་། ཐོས་ན་ཕན་ཡོན་ཟློག་གམ་ཞེ་ན། རྗེས་སུ་འབྲེལ་བ་མེད་ནའོ་ཞེས་གསུངས་ཏེ། སྲ་བརྐྱང་གི་མཚམས་འདིར་ཕྱིར་འོང་ངེས་པའི་བསམ་པ་ནི་ཡོད་ཅིང་། སྲ་བརྐྱང་གི་རྙེད་པའི་སྐལ་བ་ལས་་་་་་ཆོས་གོས་བྱ་བའི་བསམ་པས་རྗེས་སུ་འབྲེལ་བ་མེད་ན་མ་ཐོས་ཀྱི་བར་དུ་ཕན་ཡོན་རྗེས་སུ་འཇུག་ཅིང་ཐོས་ན་ནི་ཟློག་་་་་་སྲ་བརྐྱང་གི་མཚམས་འདིར་ཕྱིར་མི་འོང་ངེས་སྙམ་སྟེ། སྲ་བརྐྱང་གི་མཚམས་ལ་རེ་བ་མེད་ཅིང་། སྲ་བརྐྱང་གི་རྙེད་པ་ལ་ཡང་རེ་བ་མེད་པའི་བསམ་པ་སྐྱེས་ན་ནི་བསམ་པ་དེ་སྐྱེས་པའི་ཚེ་ཉིད་ན་སྲ་བརྐྱང་འཇིག་སྟེ་གོ །རྗེས་སུ་འབྲེལ་བ་ཡོད་ན་མ་ཐོས་ཀྱི་བར་དུ་ཕན་ཡོན་རྗེས་སུ་འཇུག་ཅིང་ཐོས་ན་ཟློག་པ་་་་་་མ་ཐོས་ཀྱི་བར་དུ་ཕན་ཡོན་རྗེས་སུ་འཇུག་པ་ཡང་མིན་ལ་མ་ཐོས་ཀྱང་ཕན་ཡོན་ཟློག་སྟེ་ཐོས་པ་ནའང་ཟློག་པ་ཡང་ནི་མ་ཡིན་ནོ། །
རྗེས་སུ་འབྲེལ་བ་ཡོད་ན་ཇི་སྲིད་དུ་ཕན་ཡོན་རྗེས་སུ་འཇུག་ཅེ་ན། སྲ་བརྐྱང་གི་རྙེད་པའི་སྐལ་བ་ལས་་་་་་ཆོས་གོས་བྱ་བའི་བསམ་པས་རྗེས་སུ་འབྲེལ་བ་ཡོད་ན་ནི་སྲ་བརྐྱང་ཕྱུང་བར་ཐོས་ཀྱང་རྗེས་སུ་འབྲེལ་བ་ཡོད་པ་དེ་ཉིད་རྒྱུན་མ་ཆད་ཀྱི་བར་དུ་དེའི་ཕན་ཡོན་རྗེས་སུ་འཇུག་པའོ། །
ཊཱི་ཀ་ལས་རྗེས་སུ་འབྲེལ་བ་ཞེས་བྱ་བ་ནི་་་་་་བྱེད་པར་འགྱུར་བ་མཐར་ཐུག་པ་དང་། བརྩམས་པ་ཞིག་པ་དང་། བསམ་པ་རྒྱུན་ཆད་པ་གསུམ་ལས་བཟློག་སྟེ་མས་རིམ་བཞིན་དུ་སྲ་བརྐྱང་གི་རྙེད་པའི་གོས་ལ་རེ་བ་ཡོད་པ་དང་ཆོས་་་་་་གོས་་་་་་བཟོ་བྱེད་པར་བརྩམས་པ་མ་ཞིག་པ་དང་། ཆོས་་་་་་གོས་་་་་་བྱེད་པར་བརྩམས་པ་་་་་་སྟེ་ཆོས་གོས་བྱེད་པར་འགྱུར་བ་མཐར་ཐུག་པར་མ་གྱུར་པའི་ཤན་ཡོད་པའོ་ཞེས་སོ། །
ཞུ་བའི་སྐབས་སུ་གསོ་སྦྱོང་གི་མཐའ་ཞེས་པ་འདི་ལ་བཤད་ལུགས་གཉིས་་་་་་ཏེ་གསོ་སྦྱོང་བཏགས་མིང་དུ་བཤད་པ་དང་། གསོ་སྦྱོང་དངོས་མིང་དུ་བཤད་པའོ། །
དེ་ལྟར་ལུགས་གཉིས་ལས་གསོ་སྦྱོང་བཏགས་མིང་དུ་བཤད་པ་ནི། ཊཱི་ཀ་ལས་འདིར་གསོ་སྦྱོང་ཞེས་བྱ་བའི་སྒྲ་ནི་ཚེས་བཅོ་ལྔའི་གསོ་སྦྱོང་གི་དུས་སུ་དགག་དབྱེ་བྱས་པའོ་ཞེས་གསུངས་པས། གསོ་ཡོང་གི་མིང་བཏགས་ཀྱང་དགག་དབྱེ་སྟེ། དངོས་གཞིའི་དུས་ཀྱི་དགག་དབྱེ་བྱས་པའི་མཐའི་ཚེས་བཅུ་དྲུག་མ་ཡིན་པ་ལ་སྲ་བརྐྱང་གདིང་བར་མི་བྱའོ། །
གསོ་སྦྱོང་དངོས་མིང་དུ་བཤད་པ་ནི། འགྲེལ་ཆུང་ལས་འཐབ་ཀྲོལ་ཅན་གྱི་རྐྱེན་གྱིས་དུས་ཀྱི་སྔ་རོལ་ཏུ་དགག་དབྱེ་བྱས་ན། དབྱར་རྣམས་ཀྱི་ཐ་མ་ལ་དགག་དབྱེའི་དུས་སུ་གསོ་སྦྱོང་བྱ་དགོས་པས། དེའི་ཚེ་ན་གསོ་སྦྱོང་གི་མཐའ་མ་ཡིན་པ་ལ་སྲ་བརྐྱང་གདིང་པར་མི་བྱའོ། །
ཞེས་བསྟན་ཏོ། །
སྲ་བརྐྱང་བཏིང་ནས་བྱེ་བ་དག་ལ་ནི་དབྱུང་བ་དེ་ཐ་དད་པར་འགྲུབ་བོ་་་་་་ཕྱོགས་གཅིག་གིས་ཕྱུང་ཟིན་ནས་ཕྱོགས་གཅིག་ཤོས་ཀྱིས་ཀྱང་དབྱུང་དགོས་སོ། །
ཞེས་ལུང་བྲམ་ཟེའི་བུ་མོས་ཞུས་པ་དང་རང་གི་རྣམ་བཤད་དང་ཊཱི་ཀ་དང་གསུམ་ཆར་ལས་བཤད་དོ། །
རྙེད་པ་དེ་ཐ་དད་པར་འགྲུབ་ཅེས་ལུང་ཞུ་བ་ལས་བཤད་ཀྱང་། གཞུང་འདིའི་དོན་ནི་སྔ་མ་ལྟར་ཡིན་ནོ། །

དབྱར་གནས་པའི་དགེ་འདུན་བྱེ་ནས་གནས་དེ་ན་ཕྱོགས་གཉིས་ཀ་ཡོད་ན་གང་གིས་སྲ་བརྐྱང་གདིང་ཞེ་ན། ཆོས་སྨྲ་བ་དག་ཡོད་པས་དེ་གདིང་ངོ་། །
དེའི་ཚེ་ན་གནས་དེར་ཕྱོགས་གཉིས་ཀས་སོ་སོར་སྲ་བརྐྱང་བཏིང་ན་རྙེད་པ་ཇི་ལྟར་རྣམ་པར་བཞག་ཅེ་ན། དབྱར་གནས་པ་རྫོགས་ནས་དགེ་འདུན་གཉིས་སུ་བྱེ་བའི་གནས་དེར་ཆོས་སྨྲ་བ་ལས་གཞན་ཆོས་མ་ཡིན་པ་སྨྲ་བ་དག་གིས་སྲ་བརྐྱང་འདིངས་བ་བྱས་ཀྱང་དབྱར་་་་་་གནས་འདིར་དབྱར་གནས་པ་རྣམས་ལ་རྙེད་པ་འདི་སྦྱིན་པར་བྱའོ་ཞེས་རྣམ་པར་བཞག་པའི་གནས་ཀྱི་རྙེད་པ་་་་་་དགག་དབྱེ་ཚུན་ཆད་དུ་བྱུང་བ་ནི་ཆོས་སྨྲ་བ་དེ་དག་ལ་འོས་པ་ཉིད་ཡིན་ནོ། །
་་་་་ཆོས་མ་ཡིན་པར་སྨྲ་བ་དག་ལ་ནི་འོས་པ་མ་ཡིན་ཏེ། ཕྱོགས་གཞན་དུ་གནས་པའི་ཕྱིར་རོ་ཞེས་ཊཱི་ཀས་བཤད་དོ། །
གལ་ཏེ་ཕྱོགས་གཉིས་ཀས་སོ་སོར་སྲ་བརྐྱང་བཏིང་ན་སྲ་བརྐྱང་གི་རྙེད་པ་ནི་སོ་སོར་ཕྱོགས་གཉིས་ཀ་ལ་འོས་པ་ཉིད་ཡིན་ཏེ། སྐབས་འདི་ཉིད་ཀྱི་་་་་་ཊཱི་ཀ་ལས་སྲ་བརྐྱང་བཏིང་བའི་རྒྱུ་ལས་བྱུང་བའི་རྙེད་པ་གང་ཡིན་པ་དེ་ནི་་་་་་ཆོས་ཕྱོགས་པ་དང་ཆོས་མིན་ཕྱོགས་པ་ཐམས་ཅད་ལ་འོས་པ་ཉིད་ཡིན་ནོ། །
ཞེས་བཤད་དོ། །
བསམ་པ་གནས་པ་ནི་ཞེས་པ་་་་་་སྲ་བརྐྱང་འདིངས་བའི་བསམ་པ་ཡོད་ཅིང་དེ་ལ་འདུན་པ་མ་ལོག་པར་གནས་པས་སྲ་བརྐྱང་བཏིང་བ་ནི་སྲ་བརྐྱང་བཏིང་བ་ཡིན་ནོ། །
དེའང་རྒྱུ་རྐྱེན་གཞན་ཚང་ནའོ། །
་་་་་དེ་དང་བྲལ་བ་ནི་ཞེས་པ་བསམ་པ་གནས་པ་དེ་དང་བྲལ་བ་ནི་སྲ་བརྐྱང་མ་ཆགས་པའི་ཚུལ་གྱིས་ཕྱུང་བ་ཉིད་ཡིན་ཏེ། སྲ་བརྐྱང་མི་ཆགས་པ་ཡིན་ནོ། །
གཙུག་ལག་ཁང་ཐ་དད་པ་གཉིས་སམ་གསུམ་ལྟ་བུ་མཚམས་པོ་ཆེ་བཅད་པས་མཚམས་གཅིག་པ་ཉིད་ཡིན་ན་མཚམས་གཅིག་གི་ནང་ན་གནས་དུ་མ་ཡོད་པ་དེར་གནས་ཐ་དད་གཞན་དུ་དབྱར་གནས་པ་རྣམས་ཀྱང་སྲ་བརྐྱང་བཏིང་བའི་ཕྱིར་དབྱར་གནས་པ་ཉིད་ཡིན་པས། དབྱར་གནས་གཞན་དུ་གནས་པ་རྣམས་ཀྱིས་ཀྱང་སྲ་བརྐྱང་གདིང་དུ་རུང་སྟེ་གནས་ཀྱི་ངོ་བོ་ཐ་དད་ཀྱང་མཚམས་པོ་ཆེ་གཅིག་ཏུ་གཏོགས་པས། མཚམས་དེ་ཉིད་དུ་དབྱར་གནས་ཤིང་མཚམས་དེ་ཉིད་དུ་སྲ་བརྐྱང་བཏིང་བའི་ཕྱིར་རོ། །
འདི་ནི་དབྱར་གནས་ཁས་ལེན་པའི་སྔ་རོལ་ནས་མཚམས་པོ་ཆེ་བཅད་པའི་དབང་དུ་བྱས་སོ། །
གཙུག་ལག་ཁང་ཐ་དད་པ་གཉིས་སམ་གསུམ་ལྟ་བུ་ལ་ནི་ཊཱི་ཀ་ལས་གནས་གཞན་དེ་ནི་བཏིང་བའི་ཚེ་ཞེས་གསུངས་ཀྱང་། འདིངས་བའི་ཚེ་ཞེས་འགྲེལ་ཆུང་གིས་བཤད་པ་དེ་ལེགས་པས། སྲ་བརྐྱང་འདིངས་བའི་ཚེ་ན་མཚམས་པོ་ཆེ་བཅད་པས་མཚམས་གཅིག་པ་དེ་ཡིན་ན་གནས་གཅིག་པ་དེ་ཉིད་ཡིན་པས། གནས་གཞན་དུ་དབྱར་གནས་པ་རྣམས་ཀྱིས་ཀྱང་སྲ་བརྐྱང་གདིང་བ་འཆགས་ཏེ། དབྱར་གནས་པའི་དུས་ན་མཚམས་ཐ་དད་ཀྱང་། ཊཱི་ཀ་ལས་སྲ་བརྐྱང་འདིངས་བའི་དུས་ན་མཚམས་གཅིག་ཡིན་པའི་ཕྱིར་རོ་ཞེས་བཤད་དོ། །
མཚམས་པོ་ཆེ་གཅིག་གི་ནང་ན་གནས་དུ་མ་ཡོད་པའི་གནས་གང་རུང་གཅིག་ཏུ་སྲ་བརྐྱང་བཏིང་ནས་ཕྱིས་མཚམས་པོ་ཆེ་བཀྲོལ་ཏེ་མཚམས་ཐ་དད་པར་བྱས་ན་སྲ་བརྐྱང་བཏིང་བའི་གནས་དུ་མ་དེ་ལས། གནས་གང་ཡང་རུང་བ། ཆོས་གོས་སྲ་བརྐྱང་དེའི་གནས་ཡིན་པས་གནས་དེ་དག་ཏུ་བཞག་ཀྱང་རུང་བ་ཡིན་ནོ། །
དེ་ལས་་་་་་གང་ཡང་རུང་བ་དེ་ལ་ནི་ཞེས་པ། གང་ཡང་རུང་བ་ཞེས་རིམ་པ་བསྒྱུར་རོ། །
བཏིང་ནས་མཚམས་པོ་ཆེ་ཐ་དད་པར་བྱས་པ་འདི་ལ། གནས་དེ་དག་གང་དུ་བརྐྱང་ཡང་ཉེས་པ་མེད་ལ། གནས་དེ་དག་གཞན་དུ་ཁྱེར་ཡང་མཚམས་གཞན་དུ་ཁྱེར་བའི་ཉེས་པ་མི་འབྱུང་བའོ། །
ཐ་དད་པ་ཉིད་ཡིན་ན་ཞེས་པ་ནི། གནས་ཐ་དད་མང་པོ་རྣམས་མཚམས་པོ་ཆེ་གཅིག་ཏུ་གྱུར་པའི་ནང་དུ་ཆོས་གོས་གསུམ་ཕྲུགས་གཅིག་ཉིད་སྲ་བརྐྱང་དུ་བཏིང་ནས། མཚམས་པོ་ཆེ་བཀྲོལ་ཏེ་གནས་མང་པོ་དེ་དག་མཚམས་ཐ་དད་པ་ཉིད་ཡིན་ན་གནས་སོ་སོར་སྲ་བརྐྱང་དེ་དབྱུང་གི ཐམས་ཅད་ཀྱིས་གནས་གཅིག་ཏུ་དབྱུང་དུ་མི་རུང་ངོ་། །

སྲ་བརྐྱང་གཅིག་ཀྱང་མཚམས་དེ་ན་གནས་པ་རྣམས་ཀྱིས་སྲ་བརྐྱང་ཕྱུང་བས་མཚམས་གཞན་གྱི་སྲ་བརྐྱང་ཕྱུང་བར་མི་འགྱུར་ཏེ། རང་གི་གནས་སུ་བླངས་ཏེ་སྲ་བརྐྱང་དེ་ཕྱུང་བར་བྱའོ། །
ཡང་ན་སྲ་བརྐྱང་དེ་མ་ཕྱུང་བའི་དགེ་སློང་འགའ་ཞིག་སྲ་བརྐྱང་གི་གནས་སུ་བཞག་པར་བྱའོ། །
ཊཱི་ཀ་ལས་གཞན་དུ་ན་སྐྱ་རེངས་འཆར་བའི་དུས་སུ་སྲ་བརྐྱང་དབྱུང་བ་རང་འཇུག་པ་དང་བྲལ་བར་འགྱུར་ཞིང་། འབྲལ་བའི་ཉེས་པར་ཡང་འགྱུར་རོ། །
ཞེས་སོ། །
འོ་ན་སྦྱོར་བས་འགྲོ་བའམ་ཐོས་བྱུང་གི་སྐབས་སུ་སྲ་བརྐྱང་ཕྱུང་བའི་དགེ་སློང་དེ་རྣམས་ཀྱིས་མཚམས་གཞན་ན་གནས་པའི་དགེ་སློང་གི་སྲ་བརྐྱང་མི་འཇིག་པར་རྐྱོང་ནུས་པ་དང་འགལ་ལོ་ཞེ་ན། དེ་ནི་མཚམས་པོ་ཆེའི་ཚད་ཀྱིས་བསྡུས་པར་མ་ངེས་པས། རང་རང་གིས་རྐྱོང་བ་སྒྲུབ་པར་མི་ནུས་ལ། འདིར་ནི་མཚམས་པོ་ཆེ་གཅིག་གི་ས་ཁོངས་ན་གནས་པས་རང་གིས་རྐྱོང་བ་སྒྲུབ་པར་ནུས་པས་སོ། །
བྱེ་བ་ཉིད་ན་ཞེས་པ་ནི་གནས་གཅིག་ཏུ་སྲ་བརྐྱང་གདིང་བའི་དགེ་འདུན་རྣམས་ཆོས་ཕྱོགས་དང་ཆོས་མིན་ཕྱོགས་གཉིས་སུ་བྱེ་བ་ཉིད་ན་ཕྱོགས་དེ་གཉིས་སོ་སོ་ཉིད་དུ་སྲ་བརྐྱང་དབྱུང་བར་བྱའོ། །
བཏིང་ནས་བྱེ་ན་ཆོས་ཀྱི་ཕྱོགས་པས་ཀྱང་གཉིས་ཀའི་ཕྱུང་བར་མི་འགྱུར་ལ། ཆོས་མིན་ཕྱོགས་པས་ཀྱང་ངོ་། །
འོ་ན་འདི་སྨོས་པར་མི་རིགས་ཏེ་ཆོས་ཀྱི་ཕྱོགས་སུ་གཅིག་ཀྱང་མཚམས་ཐ་དད་པས་གཉིས་ཀ་ཕྱུང་བར་མི་འགྱུར་བར་གསུངས་པས་སོ། །
ཞེ་ན། སྔ་མ་ལ་ནི་གང་གིས་འབྱིན་པ་དེ་ལ་འདུན་པ་ཕུལ་ན་གཉིས་ཀའི་དབྱུང་བར་འགྱུར་ལ། བཏིང་ནས་བྱེ་བ་འདི་ལ་ནི་འདི་ལྟར་མ་ཡིན་ཏེ། ལྟ་བ་ཐ་དད་པས་འདུན་པ་ཉིད་མི་འཆགས་པའི་ཕྱིར་རོ། །
དགེ་སློང་སྲ་བརྐྱང་མ་བཏིང་བས། སྲ་བརྐྱང་འབྱིན་པའི་ཁ་སྐོང་བྱེད་དམ་སྲ་བརྐྱང་མ་བཏིང་བ་ཁོ་ན་བཞི་ཡན་ཆད་དགེ་འདུན་གྱི་གྲངས་ཚང་བས་སྲ་བརྐྱང་ཕྱུང་བ་ནི་མ་ཕྱུང་བ་ཉིད་མ་ཡིན་ནོ། །
མ་བཏིང་བ་ཉི་ཚེས་ཕྱུང་བར་འགྱུར་བ་ནི་འདུན་པ་ཕུལ་བ་ལས་ཡིན་གྱི། གཞན་དུ་ན་སྒྲུབ་པར་མི་ནུས་པར་འགྱུར་རོ། །
མ་བཏིང་བའི་ཕྱུང་བ་ནི། ཞེས་པ་དང་། མ་བཏིང་བ་ཉིད་ཀྱིས་དབྱུང་བར་ཞེས་པ་ནི་དབྱུང་བའི་ལས་འཆགས་པ་ཙམ་དང་ཉེས་པ་མེད་པར་འགྱུར་བ་གོ་རིམ་བཞིན་ནོ། །
རྣམ་བཤད་ཉི་མའི་འོད་ཟེར་ལས། སྲ་བརྐྱང་གི་གཞིའི་རྣམ་པར་བཤད་པ་རྫོགས་སོ།།  ༈  །།ད་ནི་གོས་ཀྱི་གཞི་འཆད་དེ། མཚོན་གྱིས་མ་དྲས་པའི་གོས་སྤྱད་པར་མི་བྱ་ཞེས་སོ། །
དྲས་ཤིང་དྲུབས་པ་ཞེས་པ་ནི་ལུང་གཞི་ལས་སྨན་པ་འཚོ་བྱེད་ཀྱིས་ལུས་འཕགས་ཀྱི་རྒྱལ་པོ་ན་བ་ལ་དཔྱད་བྱས་པ་ལས། དེས་ནི་དེ་ལ་བརྒྱ་སྟོང་རི་བའི་གོས་བེའུ་རས་ཡུག་པོ་ཆེ་བྱིན་པ་དེ་བླངས་ནས། བཅོམ་ལྡན་འདས་ལ་ཕུལ་བ་ན། ཀུན་དགའ་བོ་བརྒྱ་སྟོང་རི་བའི་གོས་བེའུ་རས་ཡུག་པོ་ཆེ་ལོང་ལ་ངའི་ཆེད་དུ་གྲིས་དྲོས་ཤིག་ཅེས་གསུངས་ནས། དེས་དེ་ལ་བཅོམ་ལྡན་འདས་ཀྱི་ཆོས་གོས་གསུམ་དང་། ཀུན་དགའ་བོའི་བླ་གོས་མཐང་གོས་དང་། སྒྲ་གཅན་ཟིན་གྱི་རལ་ཆུང་དཔུང་ཚད་གཅིག་བྱས་སོ། །
ཞེས་གསུངས་པ་དང་། ལུང་ཕྲན་ཚེགས་ལས་ནི། ཡུལ་འཕགས་རྒྱལ་གྱི་རྒྱལ་པོ་གཏུམ་པོ་རབ་སྣང་ལ་གཉིད་མེད་ཀྱི་ནད་བྱུང་བ་ལ་སྨན་པ་འཚོ་བྱེད་ཀྱིས་དཔྱད་བྱས་པ་ལས། དེས་དེ་ལ་བརྒྱ་སྟོང་རི་བའི་རས་ཡུག་ཆེན་བསྐུར་བྱུང་བ་དེ། འཚོ་བྱེད་ཀྱིས་བཅོམ་ལྡན་འདས་ལ་ཕུལ་བ་ན། དེ་ཀུན་དགའ་བོས་དྲས་ཤིང་དྲུབས་ཏེ་བཅོམ་ལྡན་འདས་ཀྱི་ཆོས་གོས་གསུམ་དང་། ཀུན་དགའ་བོའི་སྟོད་གཡོགས་སྨད་གཡོགས་དང་སྒྲ་གཅན་ཟིན་གྱི་རྔུལ་གཟན་ཡང་ལྡང་ངོ་ཞེས་གསུངས་པའོ། །

སྣམ་ཕྲན་སྣྲེལ་ཞི་ཉིད་ཅེས་པ་་་་་་གླེང་གཞི་འདི་དང་གླེང་གཞི་སྔ་མ་གཉིས་པོ་བསྲེས་ནས་འཆད་པ་ཤིན་ཏུ་མང་སྟེ། ལུང་ལ་ལེགས་པར་མ་བརྟགས་པ་སྟེ་འཁྲུལ་བཤད་ཉིད་དོ། །
ནི་ལུང་གཞི་ལས། བཅོམ་ལྡན་འདས་རྒྱལ་པོའི་ཁབ་ནས་རྫུ་འཕྲུལ་གྱིས་ནམ་མཁའ་ལ་གཤེགས་ནས་ལུས་འཕགས་ཀྱི་རི་བོ་ལ་བཞུགས་་་་་་གླེང་གཞི་དེ་ནི་དྲས་ཤིང་དྲུབས་པ་ཆོས་གོས་ཉིད་དུ་བྱིན་གྱིས་བརླབ་པར་བྱ་ཞེས་པ་འདིའི་གླེང་གཞི་ཡིན་ནོ། །
དེང་སང་བོད་ཀྱི་འདུལ་འཛིན་པ་ཕལ་ཆེར་རྣམས་ན་རེ། གླེང་གཞི་དེ་གཉིས་ནི་གཞུང་འོག་མའི་སྣམ་ཕྲན་སྣྲེལ་ཞི་ཉིད་དང་ཞེས་པའི་གླེང་གཞི་ཡིན་པར་འཆད་དེ། ལུང་ལ་ལེགས་པར་མ་བརྟགས་པ་སྟེ། འཁྲུལ་བཤད་ཉིད་དོ། །
ཏེ། མ་ག་དྷའི་ཞིང་མཉམ་ཞིང་ཉེ་འཁོར་མཉམ་ལ་སྣང་གི་ཁྱད་པར་སྣ་ཚོགས་དག་སྣང་སྒལ་གྱིས་འབྲེལ་ཞིང་མཛེས་པ་གཟིགས་ནས། འདི་ལྟ་བུར་ཆོས་གོས་རྣམས་དྲས་ཏེ་དྲུབ་པར་བྱའོ་ཞེས་གསུངས་པ་སྟེ། དགེ་སློང་གི་ཆོས་གོས་དྲ་ཞིང་དྲུབ་པའི་ཚུལ་ལ་རྣམ་པ་བཞི་ལས་དང་པོ་ནི་སྣམ་ཕྲན་སྣྲེལ་ཞི་ཉིད་དང་ཞེས་གསུངས་ཏེ། ཊཱི་ཀ་ལས་སྲིད་དུ་བཏང་བའི་ཚལ་བུ་རྣམས་ཀྱི་སྣ་མཐོན་དམན་དུ་འདུག་པས། སྣམ་ཕྲན་སྣྲེལ་ཞི་ཉིད་དུ་འགྱུར་བ་དེ་ལྟར་ཆོས་གོས་དེ་དྲུབས་པར་བྱའོ་ཞེས་སོ། །
གཉིས་པ་ནི་ལྷག་མ་མཉམ་པ་ཉིད་དང་ཞེས་གསུངས་ཏེ་ཊཱི་ཀ་ལས་སྣམ་བུ་གཅིག་ལ་་་་་་ཚལ་བུ་དག་ཀྱང་ངོ་ཞེས་པ་ལ་ཚལ་བུ་ནི་སྲིད་དུ་བཏང་བའི་ཚལ་བུ་དང་བྲེད་ཚོད་ཁོ་ནར་མ་ཟད་ཀྱི་མཐའ་སྐོར་གྱི་ཚལ་བུ་ཡིན་པར་འགྲེལ་ཆུང་ལས་བཤད་དོ། །
དེ་ལྟར་ན་ཚལ་བུ་གཞན་རྣམས་ལས་མཐའ་སྐོར་ཞེང་ཕྱེད་པར་བྱེད་པ་རྣམས་ནི་མ་གོ་བ་སྟེ། ཚལ་བུ་དག་ཀྱང་ཞེང་མཉམ་པར་བྱའོ་ཞེས་གསུངས་པ་དང་འགལ་བའི་ཕྱིར་རོ། །
ཚལ་བུས་ནོན་པའི་ལྷག་མ་མ་ནོན་པ་ཇི་སྲིད་ཡོད་པ་དེ་ཙམ་དུ་དེ་ལས་གཞན་པའི་སྣམ་བུ་ལྷག་མ་རྣམས་ཞེང་མཉམ་པ་ཉིད་ཅེས་སོ། །
གསུམ་པ་ནི་དབུས་ཀྱི་སྣམ་ཕྲན་ལ་ལྟོས་ནས་གཞན་དུ་སྟེ་གཡས་གཡོན་གྱི་ཕྱོགས་གཉིས་སུ་གླེགས་བུའི་འཕྲོ་ཕྱོགས་ཕྱོགས་སུ་ལྟ་བ་ཉིད་དང་ཞེས་སོ། །
བཞི་པ་ནི་ངོས་བཞི་པོ་འཁོར་བར་མཐའ་སྐོར་གྱིས་མཐའ་བསྐོར་བ་ཉིད་དག་གིས་སོ། །
ལུང་གཞི་ལས་གླེགས་བུའི་འཕྲོ་ཕྱོགས་ཕྱོགས་སུ་ལྟ་བ་དང་མཐའ་སྐོར་བ་གཉིས་ནི་བཅོམ་ལྡན་འདས་ཀྱིས་བཀའ་མ་སྩལ་མོད་ཀྱི། དེ་གཉིས་ཀུན་དགའ་བོས་བྱས་པ་ལ་བཅོམ་ལྡན་འདས་ཀྱིས་ལེགས་སོ་ལེགས་སོ་ཞེས་གསུངས་སོ། །
ཡོད་ཅིང་བདོག་ནའོ་ཞེས་སྨོས་ན་ཡོད་པ་དང་བདོག་པ་ལ་ཁྱད་པར་ཅི་ཡོད་ཅེ་ན། ལུང་་་་་་མདོ་རྩ་བའི་འགྲེལ་བ་རྣམས་ན་ཡེ་མི་གསལ་ཡང་རྣམ་འབྱེད་ཀྱི་འགྲེལ་པ་ལས་ཡོད་ཅིང་ཞེས་བྱ་བ་ནི་རྫས་ཙམ་དུ་ཡོད་པས་སོ། །
བདོག་བཞིན་དུ་ཞེས་བྱ་བ་ནི་བྱ་བ་བྱེད་ནུས་པས་སོ་ཞེས་བཤད་པས། རྫས་ཙམ་དུ་ཡོད་ཅིང་བྱ་བ་བྱེད་ནུས་སུ་བདོག་ནའོ། །
་་་་་ཀླམ་ནི་ལ་བ་འཐུག་པོ་སྟེ་ལུང་ཕྲན་ཚེགས་ཀྱི་འགྲེལ་བ་ལས་ལ་བ་འཐུག་པོ་ནི་ཀླམ་མོ་ཞེས་སོ། །
ཀླམ་རྩུབ་པོ་ཞེས་བྱ་བ་ནི་ལ་བ་སྟུག་པོ་རྩུབ་མོའོ་ཞེས་རྣམ་འབྱེད་འགྲེལ་པ་ལས་བཤད་དེ། ལུང་གཞི་ལས་་་་་་གཡང་གཞིའི་ཞེས་པ་འདི་འགྱུར་སྐྱོན་ཡིན་པར་ཐེ་ཚོམ་མེད་དེ་འགྲེལ་ཆུང་གི་མདོ་རྩ་བ་ལས་གཡང་གཞི་དང་ཞེས་བཤད་པ་དེ་འགྱུར་ཤིན་ཏུ་ལེགས་ཏེ་ལུང་གཞི་ལས་ཀྱང་གཡང་གཞི་དང་ཞེས་སོ། །
གཡང་སྟེ་རི་དྭགས་ཀྱི་པགས་པའི་ཞེས་ཊཱི་ཀ་ལས་གསུངས་སོ། །
གཞི་་་་་་ནི་མུ་སྟེགས་པའི་རྒྱལ་མཚན་ཡིན་པས་དགེ་སློང་གིས་གཡང་གཞི་འཆང་ན་འགལ་ཚབས་ཅན་དུ་འགྱུར་རོ་ཞེས་ལུང་གཞི་ལས་གསུངས་པ་དང་་་་་་སྣམ་སྦྱར་མི་འཆང་བར་སྨད་གཡོགས་སྟོད་གཡོགས་དང་བཅས་པས་འཚོ་ཞིང་ཞེས་གསུངས་སོ། །

་་་་་ལུང་གཞི་ལས་ངས་ཆོས་གོས་གསུམ་གནང་ན་ཅིའི་ཕྱིར་བླ་གོས་དང་མཐང་ཐོས་དང་བཅས་པས་འཚོ་བར་བྱེད་ཅེས་གསུངས་ཏེ་སྣམ་སྦྱར་མི་འཆང་བར་བླ་གོས་དང་མཐང་གོས་དང་བཅས་པས་འཚོ་བར་བྱེད་ན་འགལ་ཚབས་ཅན་དུ་འགྱུར་རོ། །
འདི་ནི་དགེ་སློང་གི་རྟགས་ཉམས་པའི་ཉེས་པར་འགྱུར་བའོ། །
རང་གི་རྣམ་བཤད་དང་ཊཱི་ཀ་ལས་གོས་ཐམས་ཅད་སྔོ་བ་བཀག་པ་ཡིན་གྱི་གོས་ཐམས་ཅད་སེར་བ་དང་དམར་བ་ནི་མ་བཀག་གོ་ཞེས་བཤད་ཀྱང་་་་་་རང་གི་རྣམ་བཤད་ལས་འདིར་ཁ་ཅིག་ཐམས་ཅད་སེར་བ་དང་ཐམས་ཅད་དམར་བ་བཀག་གོ་ཞེས་ཟེར་ཏེ་དེ་ནི་མི་རིགས་ཏེ། དེ་གཡོག་པ་ལ་མི་མཐུན་པ་ཉིད་དུ་མ་མཐོང་བ་ཉིད་ཀྱི་ཕྱིར་ཞེས་གསུངས་ཤིང་། ཊཱི་ཀ་ལས་ཀྱང་དེ་དང་མཐུན་པར་བཤད། ལུང་གཞི་ལས་གོས་ཐམས་ཅད་སེར་བའམ་ཐམས་ཅད་དམར་བའམ་དཀར་བ་ནི་རུང་བ་མ་ཡིན་པ་ཉིད་ཅེས་གསུངས་ལ། དེ་དང་མཐུན་པར་ལུང་་་་་་ལས་དགེ་སློང་གིས་ཁ་དོག་ངན་པར་བསྒྱུར་བ་གསུམ་ལས་གང་ཡང་རུང་བ་གཅིག་གིས་ཁ་དོག་བསྒྱུར་བའི་གོས་སྤྱད་ན་ནོངས་པ་དང་བཅས་པར་འགྱུར་བ་མཆིས་སམ། ཨུ་པ་ལི་ཡོད་དེ། དགེ་སློང་གིས་གོས་ཐམས་ཅད་སྔོན་པོའམ་སེར་པོའམ་ཐམས་ཅད་དམར་པོ་སྤྱད་པའོ་ཞེས་གསུངས་པ་ཞུ་བ་དང་འོད་ལྡན་རྩ་འགྲེལ་དང་འགྲེལ་ཆུང་ལས་ཀྱང་བཤད་དོ། །
དེ་ལྟར་ཐམས་ཅད་སེར་བ་དང་ཐམས་ཅད་དམར་བ་བཀག་པར་ལུང་གཞི་ལ་སོགས་པ་གཞུང་ལྔ་ལས་བཤད་པས་ཁ་དོག་གཅིག་པའི་ཉེས་པ་དགག་པའི་ཕྱིར་ལག་ལེན་དོག་མཐའ་གཟུང་བར་བྱའོ། །
མུ་སྟེགས་པའི་ཆ་ལུགས་གཡང་གཞི་ལ་སོགས་པ་གོང་དུ་བསྟན་ཟིན་པ་དེ་རྣམས་ལས་གཞན་འཆང་ན་ཡང་ཉེས་བྱས་སུ་བསྟན་པ་ནི།་་་་་མུ་སྟེགས་ཅན་གྱི་རྒྱལ་མཚན་འཆང་བ་སྟེ། མུ་སྟེགས་ཅན་གྱི་ཆ་ལུགས་འཆང་བ་ཡང་མི་རུང་ངོ་ཞེས་སྦྱར་རོ། །
དེའི་ཆ་ལུགས་ཀྱི་བྱེ་བྲག་ནི་ལུང་ཞུ་བ་ལས། དགེ་སློང་གིས་མུ་སྟེགས་ཅན་གྱི་སྣོད་བཅངས་ན་ཅིར་འགྱུར། ཉེས་བྱས་སོ་ཞེས་གསུངས་ལ། ཞུ་འགྲེལ་ལས། མུ་སྟེགས་ཀྱི་སྣོད་ནི་ཐོད་པ་ལ་སོགས་པའི་སྣོད་ཅེས་གསུངས་ཤིང་། དགང་གཟར་བླུགས་གཟར་གཉིས་ཀྱང་མུ་སྟེགས་པའི་ཆ་བྱད་ཡིན་པར་ལུང་རྣམ་འབྱེད་ལས་ཆོས་གོས་དང་འབྲལ་བའི་སྐབས་ནས་གསུངས་སོ། །
བུ་ས་ལའི་འདབ་མ་ནི་འུ་སུའི་འདབ་མ་ཡིན་པར་ལུང་ཕྲན་ཚེགས་ལས་གསུངས་སོ། །
ཆོས་རིང་དུ་གནས་ན་ཞེས་པ་ནི་དབྱར་ཟླ་བ་གསུམ་གྱི་གསུམ་གཉིས་གནས་ན་སྟེ། དེ་ཡང་འོད་ལྡན་ལས་གསུམ་གཉིས་རྫོགས་པ་ལ་བཤད་ཅིང་།་་་་་ཟླ་བ་གཉིས་གནས་ན་ཞེས་བཤད་གནས་མལ་གྱི་གཞིའི་རང་འགྲེལ་དང་ཊཱི་ཀ་ལས་གསུམ་གཉིས་ངོ་མཐོང་བ་ལ་བཤད་་་་་་ཞག་སུམ་ཅུ་རྩ་དྲུག་གནས་ན་ཞེས་བཤད་དེ། མཁས་པ་ཡོན་ཏན་འོད་ཀྱི་རྗེས་སུ་འབྲང་བར་བྱའོ། །
ཆོས་ཕྱོགས་པའི་སྦྱིན་བདག་ཁྱིམ་པ་རྣམས་ཀྱིས་ཕུལ་བ་ནི་ཆོས་ཕྱོགས་པའི་དགེ་འདུན་དབང་ལ། ཆོས་མིན་ཕྱོགས་པའི་སྦྱིན་བདག་རྣམས་ཀྱིས་ཕུལ་བ་ནི་ཆོས་མིན་ཕྱོགས་པ་རྣམས་དབང་བར་བྱེད་དོ་ཞེས་ཕྱོགས་གཉིས་ཀའི་དགེ་འདུན་གྱིས་ཁྲིམས་སུ་བཅས་པ་ནི་ཕྱོགས་གཉིས་པོའི་སྦྱིན་བདག་རྣམས་ཀྱིས་ཕྱོགས་གཉིས་ཀའི་དགེ་འདུན་ལ་ཕུལ་ན་ཇི་ལྟར་རྣམ་པར་བཞག་སྙམ་ན།་་་་་ཆོས་ཕྱོགས་པའི་སྦྱིན་བདག་དང་ཆོས་མིན་ཕྱོགས་པའི་སྦྱིན་བདག་ཐམས་ཅད་ཀྱིས་འབུལ་ལུགས་ཇི་ལྟར་ཕུལ་ན་ཡང་འཐོབ་པ་རྣམས་ཀྱིས་ཇི་ལྟར་རྣམ་པར་ངེས་པར་བྱེད་པ་ལྟར་རྣམ་པར་བཞག་གོ་ཞེས་སྔ་མར་སྦྱར་རོ། །
བུ་མོ་མུ་ཏིག་གི་བྱུང་བ་དང་འབྲེལ་ནས་གསུངས་པ་ནི། ལུང་གི་ཆོས་ལ་ཕུལ་བའི་ཆོས་ཀྱི་རྙེད་པ་ནི་ལུང་ཆོས་སྨྲ་བ་རྣམས་དབང་ཞེས་སོ། །

དོན་དམ་པའི་ཆོས་ལ་ཕུལ་ན་ནི་བྱེ་བྲག་བཤད་མཚོ་ལས། ཆོས་ལ་ཕུལ་བ་དེ་ཡང་་་་་་མྱ་ངན་ལས་འདས་པ་ལ་ཕུལ་བ་ནི་མཆོད་རྟེན་དང་འདྲ་བར་བཞག་གོ་ཞེས་བཤད་དོ། །
སྒྲུབ་པའི་ཆོས་་་་་་བསླབ་པ་གསུམ་ཉིད་ལ་བསྔོས་ཏེ་ཆོས་ལ་འབུལ་ལོ་ཞེས་ཕུལ་བ་ནི་དགེ་འདུན་རྣམས་དབང་སྟེ། སྒྲུབ་པའི་ཆོས་དེ་དགེ་འདུན་གྱི་རྒྱུད་ལ་ཅི་རིགས་པར་མངའ་བའི་ཕྱིར་རོ་ཞེས་བླ་མ་རྣམས་གསུང་ངོ་། །
གནས་ནས་ཕྱུང་བ་ཤི་བའི་ཡོ་བྱད་ནི་གནས་ནས་ཕྱུང་བ་མི་དབང་བ་དེ་ཐམས་ཅད་དུ་ངས་སམ་ཞེ་ན་རྒྱུ་གང་གིས་གནས་ནས་ཕྱུང་བའི་་་་་་རྒྱུ་ལས་སེམས་མ་ལོག་ནའོ་་་་་་གནས་ནས་ཕྱུང་བ་མི་དབང་གི་རྒྱུ་ལས་སེམས་ལོག་ན་ནི་དབང་ངོ་ཊཱི་ཀ་ལས་སོ། །
ཞེས་པ་ལ་ཁ་ཅིག་ན་རེ་བཟོད་པ་མ་གསོལ་ན་གནས་ནས་ཕྱུང་བ་མི་དབང་གི བཟོད་པ་གསོལ་ན་ནི་དབང་ངོ་ཞེས་ཟེར་རོ། །
དེ་ནི་མདོ་རྩ་འགྲེལ་ལས་་་་་་བཟོད་པ་མ་གསོལ་ནའོ་ཞེས་མ་གསུངས་ཀྱི་ནན་ཏུར་གྱི་རྒྱུ་ལས་སེམས་མ་ལོག་ནའོ་ཞེས་གསུངས་པ་དང་འགལ་ལ། བཟོད་པ་གསོལ་ན་རང་བཞིན་དུ་གནས་པ་ཡིན་པས་རྙེད་པ་དེ་མི་དབང་ངམ་སྙམ་པའི་དོགས་པ་བཅད་མི་དགོས་སོ། །
མཚམས་ཀྱི་བར་ན་་་་་་ཤི་བའི་རྫས་རྣམས་འདུག་པ་་་་་་ལ་ཤི་བའི་ལུས་ཏེ་རོ་དེས་སམ་ལུས་སམ་་་་་་ལུས་དེ་དང་འབྲེལ་བ་གཞན་གྱིས་རེག་པས་ཇི་ཙམ་་་་་་མཆིས་རྣོན་པ་རྣམས་དབང་བར་གསུངས་པའོ། །
འོ་ན་ལུང་གླེང་གཞི་ལས་བཙུན་པ་མཚམས་གཉིས་ཀྱི་བར་དུ་དགེ་སློང་ཞིག་དུས་འདས་ན་གུམ་པ་དེའི་ཡོ་བྱད་རྣམས་སུ་དབང་བར་འགྱུར། ཨུ་པ་ལི་དེ་ནི་མགོ་གང་ལོགས་སུ་བོར་བའོ། །
བཙུན་པ་གཉིས་ཀར་མགོ་བོར་ན་གང་དབང་བར་འགྱུར། ཨུ་པ་ལི་དེ་ནི་གཉིས་ཀའོ་ཞེས་གསུངས་ལ། དེ་ཁོ་ན་ལྟར་འོད་ལྡན་ལས་བཤད་ཅིང་། རྩ་བ་སུམ་བརྒྱ་པ་ལས་ཀྱང་། གཙུག་ལག་ཁང་གི་མཚམས་གཉིས་པར་ཤི་ན། དེའི་ལུས་འབྲེལ་བའི་རས་ལ་སོགས་པའི་རྫས། གང་དུ་མགོ་བོ་བཞག་པར་དབང་བ་ཡིན། གཉིས་ཀར་བཞག་ན་དེའི་ཕྱིར་གཉིས་ཀ་ཡིན། ཞེས་བཤད་པ་དང་འགལ་ཞེ་ན། ལུང་ལ་འདོན་པ་ཐ་དད་པ་ལུགས་གཉིས་སུ་འབྱུང་ཡང་། ལུང་གང་ལས་མདོ་རྩ་བས་བསྡུས་པའི་ལུང་དེ་གཙོ་བོར་བྱས་ཏེ་མདོ་རྩ་འགྲེལ་ཚད་མར་བྱའོ། །
དེ་དང་ལྷན་ཅིག་རྣམ་པར་བཞག་པ་དེ་ལ་སྦྱིན་པར་བྱ་བ་ཉིད་གང་ཡིན་པ་སྟེ་དེ་ཉིད་མ་ཡིན་ནོ་ཞེས་སྦྱར་ཏེ། དགེ་སློང་ཤི་བ་དེ་ལ་བུ་ལོན་ཚུར་ཆགས་ན་་་་་་ཚངས་པ་མཚུངས་པར་སྤྱོད་པ་རྣམས་ཀྱིས་དངོས་པོ་ཅི་ཞིག་སྦྱིན་ཞེ་ན། དགེ་སློང་གིས་ཐ་ག་པ་ལ་སོགས་པའི་རས་སྔ་ཤུགས་སུ་ཁྱེར་ནས་དེའི་རིན་དུ་གསེར་སྦྱིན་ནོ་ཞེས་ཆད་བྱས་པ་ལས་དགེ་སློང་ཤི་ན་རིན་སྦྱིན་པར་བྱ་བ་ཉིད་སྔར་ཆད་བྱས་པ་གང་ཡིན་པ་གསེར་ཉིད་སྦྱིན་དགོས་པ་སྟེ་སྔར་ཁྱེར་བའི་དངོས་པོ་རས་དེ་ཉིད་སླར་སྦྱིན་པ་ནི་མ་ཡིན་ནོ། །
དགེ་སློང་ཤི་བ་དེའི་བུ་ལོན་ཕར་ཆགས་ན་་་་་་ཚངས་པར་མཚུངས་པར་སྤྱོད་པ་རྣམས་ཀྱིས་དངོས་པོ་ཅི་ཞིག་བླང་ཞེ་ན། བླང་བར་བྱ་བ་ཉིད་གང་ཡིན་པ་སྟེ་དེ་ཉིད་མ་ཡིན་ནོ་ཞེས་གསུངས་ཏེ་དགེ་སློང་གིས་ཐ་ག་པ་ལ་སོགས་པ་ལ་གསེར་སྔ་ཤུགས་སུ་བཏང་ནས་དེའི་རིན་དུ་རས་ལེན་ཏོ་ཞེས་ཆད་བྱས་པ་ལས་དགེ་སློང་དེ་ཤི་ན་རིན་བླང་བར་བྱ་བ་ཉིད་སྔར་ཆད་བྱས་པ་གང་ཡིན་པ་རས་ཉིད་བླང་དགོས་པ་སྟེ་སྔར་བཏང་བའི་དངོས་པོ་གསེར་དེ་ཉིད་སླར་བླང་བ་ནི་མ་ཡིན་ནོ། །
རྒྱལ་མཚན་གྱི་སྲོག་ཤིང་དེར་རུང་བའི་སྲོག་ཤིང་ནི་ལུང་ལས་མདུད་ཤིང་རིང་པོ་ཞེས་སོ། །
དེར་རུང་བའི་སྲོག་ཤིང་ལས་གཞན་དག་ནི་ལུང་ལས་མདུད་ཤིང་ཐུང་ངུ་ཞེས་གསུངས་སོ། །

་་་་་ཕྲན་ཚེགས་འགྲེལ་ལས་བྱེད་པ་ནི་སྐྱེས་བུ་བླང་པའི་ཞེས་སོ། །
རང་གི་ལུས་སྟོབས་ཀྱིས་ཞོ་ཤས་འཚོ་བ་ནི་ཕྲན་ཚེགས་འགྲེལ་ལས་སྐྱེས་བུའི་བྱེད་པ་ལ་བརྟེན་ནས་འཚོ་བ་ནི་ཞོ་ཤས་འཚོ་བའོ་ཞེས་སོ། །
བུ་ལོན་ཆགས་ཏེ་དཔང་རྒྱ་་་་་་མྱུར་དུ་མི་འགྲུབ་པའི་དམ་རྒྱ་ནི་བུ་ལོན་གྱི་ཡི་གེ་ལས་འཕྲལ་དུ་དགུག་ཏུ་མེད་པ་ཡིན་ལ་་་་་་མྱུར་དུ་མི་འགྲུབ་པའི་དམ་རྒྱ་གཞན་ནི་འགྲེལ་ཆུང་ལས་བུ་ལོན་འཕྲལ་དུ་ཞུགས་པའི་དབང་རྒྱའི་ཡི་གེའོ་ཞེས་སོ། །
དགེ་སྦྱོང་མཚོན་ཆ་སྤངས་པ་ཡིན་པས་འདི་ཡང་མི་རུང་སྙམ་པའི་དོགས་པ་བསལ་བའི་ཕྱིར། གྲིའུ་དེ་བཅད་པར་བྱའོ་ཞེས་སོ། །
འགྲེལ་ཆུང་ལས་གྲིའུ་བཅད་ཀྱང་ཉེས་པ་མེད་ཅེས་བཤད་དོ། །
གྲིའུའི་ཚད་འདི་ཡུ་བ་དང་བཅས་པ་ལ་བརྩི་འམ་ཞེ་ན་འགྲེལ་ཆུང་ལས་གྲིའི་ལྕགས་ཉི་ཚེ་ལ་སོར་དྲུག་གི་ཚད་ལས་ལྷག་པ་མི་བཅང་ངོ་ཞེས་སོ། །
བཟོའི་སྣོད་ཉེ་བར་བཞག་པར་མི་བྱའོ་ཞེས་དགེ་སློང་གང་ཟག་གིས་བཟོའི་ཆ་བྱད་བསྲེལ་བ་སྤྱིར་བཀག་པས་འདི་ཙམ་ཡང་མི་རུང་ངམ་སྙམ་པའི་དོགས་པ་བསལ་བའི་ཕྱིར། ཁབ་དེའི་ཁབ་རལ་སྦུ་གུ་ལྟ་བུའམ་ཆང་བ་ལྟ་བུ་བཅང་ཞེས་སོ་མི་ཤེས་པ་ནི་ལུང་མ་མོ་ལས་འཁོན་ཡོད་པ་མི་མཛའ་བ་ཞེས་སོ། །
མི་དྲན་པ་ནི་ཆོས་དྲལ་ནས་ཧ་ཅང་བརྗེད་ངས་ཆེ་བའོ། །
གྲིབ་མ་དང་ཉི་མ་འདྲེས་མ་ནི་ཕྲན་ཚེགས་འགྲེལ་ལས་ཉི་མ་གོས་སེང་བས་བར་དུ་བཅད་པའོ་ཞེས་སོ། །
ཉི་གྲིབ་འདྲེས་མར་བརྡུང་ཞིང་བསྐམ་ཞེས་ཀྱང་། ཉི་གྲིབ་འདྲེན་མར་བསྐམ་ཞིང་བརྡུང་ཞེས་སྔ་ཕྱི་བསྒྱུར་བ་སྟེ། དོན་དེ་ལྟར་ལུང་ཕྲན་ཚེགས་ལས་གསུངས་སོ། །
དབང་་་་་་བུ་དག་གིས་སོ་ཞེས་པ་འདི་ནི་སྐབས་འདིའི་ཊཱི་ཀ་ན་མི་གསལ་ཞིང་། ཚིག་འདི་གོ་དཀའ་བར་གྲགས་ཀྱང་ཁོ་བོ་ཡང་དག་པར་ངེས་པ་རྙེད་དེ་བུ་དག་གིས་སོ་ཞེས་པ་ནི་ཆོས་གོས་གྲྭ་ནས་ཐ་གུ་བཏགས་པ་དག་གིས་སོ་ཞེས་པ་སྟེ། སྐབས་་་་་་དེ་ལྟར་ཡིན་པའི་སྒྲུབ་བྱེད་གསུམ་ཡོད་དེ་འདི་ཉིད་ཀྱི་ལུང་ཕྲན་ཚེགས་ལས་གྲྭ་ནས་ཐ་གུ་བཏགས་ལ་ཞེས་གསུངས་སོ། །
ལུང་དེའི་འགྲེལ་པ་ལས་ཀྱང་གོས་དེའི་མཐའ་མའི་ཕྱོགས་ལ་སྐུད་པ་བཏགས་ཤིང་གཟར་ཐག་ལ་བཞག་པར་བྱའོ་ཞེས་བཤད་ཅིང་། ལུང་དག་ཀྱང་ངོ་ཞེས་པའི་ཊཱི་ཀ་ལས་ཀྱང་དལ་བུས་མཐའ་འབྱར་བར་བྱའོ། །
སྔར་བསྟན་པའི་སྐབས་ཏེ། གོས་གཟར་ཐག་ལ་གདགས་པའི་ཕྱིར་གོས་ཀྱི་གྲྭ་གྲྭར་ཐེ་གུ་གདགས་པ་ལ་ལུང་ཞེས་བྱའོ་ཞེས་བཤད་དོ། །
་་་་་ལུང་ཕྲན་ཚེགས་ལས་ཤིན་ཏུ་བཟང་མོས་གོས་རབ་ཏུ་བཅགས་ཤིང་། བ་སོས་ཕྱིས་པ་འཚེར་བ་དག་མཛེས་དགའ་བོ་ལ་མཉན་ཡོད་དུ་བསྐུར་བ་ན་མཛེས་དགའ་བོས་དེ་གྱོན་ཏེ། དགེ་སློང་རྣམས་ཀྱི་མདུན་ན་འགྱིང་བག་ཏུ་རློམ་ནས། བཀའ་སྩལ་པ་འདི་ནི་མཛེས་པ་མ་ཡིན་ཞིང་འཚམ་པ་མ་ཡིན་ནོ་ཞེས་འདི་གསུངས་སོ། །
དར་གོས་ལ་སོགས་པ་བཅགས་པ་དང་བརྡབས་པ་ནི་ལུང་ཕྲན་ཚེགས་ཀྱི་འགྲེལ་པ་ལས་བ་སོས་བརྡར་བ་ནི་གླང་པོ་ཆེའི་སོས་ཇི་སྲིད་གཟུགས་བརྙན་སྣང་བ་བརྡར་ཞིང་འཚེར་བར་གྱུར་པ་ཞེས་སོ། །
་་་་་བཅགས་པ་དང་བརྡབས་པ་དེ་གཉིས་ཀྱི་ཁྱད་པར་ནི། འགྲེལ་བ་དེ་ཉིད་ལས། ཕྱོགས་གཅིག་ཏུ་བརྡུངས་པའི་ཕྱིར་བཅགས་པའོ། །
ཕྱོགས་གཉིས་ཀ་ནས་བཅགས་པའི་ཕྱིར་བརྡབས་པ་ཞེས་སོ། །
ཟིལ་པས་བརླན་ནས་ལག་པས་མཉེས་ན་ཡང་འཚེར་བ་ཡལ་བར་མ་གྱུར་ན་འི་ནང་དུ་བསྲུབ་པར་བྱའོ། །
དེ་ལྟར་བྱས་ཀྱང་འཚེར་བ་མ་ཡལ་ན་ཡོངས་སུ་སྤྱད་པར་བྱ་སྟེ་འདི་ལ་འགྱོད་པར་མི་བྱའོ་ཞེས་ལུང་ཕྲན་ཚེགས་ལས་གསུངས་སོ། །

་་་་་ཁྲིས་གཅིག་གིས་ཀྱང་ངོ་ཞེས་པ་འདི་ཉིད་ཀྱི་ཊཱི་ཀ་ལས་སྐ་རགས་ཁྲིས་གཅིག་གིས་བཅངས་ན་དེ་ལྟ་ན་ཡང་རུང་བའོ་ཞེས་སོ། །
འདི་་་་་་སོག་ན་རེ་ཁྲིས་གཅིག་རུང་བར་གསུངས་པ་ནི་སྔར་བཅས་ཡིན་ལ་མི་རུང་བར་གསུངས་པ་རྗེས་སུ་བཅས་པ་ཡིན་ཞེས་ཟེར་བ་དེ་དག་ནི་མ་ཡིན་ནོ་ཊཱི་ཀ་ལས་དེ་ལྟ་ན་ཡང་རུང་བའོ་ཞེས་གསུངས་པ་ནི་་་་་་མི་རུང་བའི་ཞེས་པ་ལ་རུང་བའོ་ཞེས་བཤད་པ། ཊཱི་ཀའི་ཡི་གེ་ཆད་པར་ངེས་ཏེ། ཚིག་འདི་ཉིད་རང་གི་རྣམ་བཤད་ལས་སྐ་རགས་ཁྲིས་གཅིག་གིས་བཅིངས་ན་དེ་ལྟ་ན་ཡང་མི་རུང་བའོ་ཞེས་གསུངས་ལ། གོས་གཞིའི་མཇུག་གི་མདོ་རྩ་བ་ཉིད་ལས་ཁྲིས་གཅིག་གིས་ཀྱང་མི་བྱའོ་ཞེས་གསུངས་པ་དང་། དེའི་ཊཱི་ཀ་ལས་ཀྱང་སྐ་རགས་ཁྲིས་གཅིག་གིས་བཅིངས་པས་ཀྱང་གྲོང་དུ་འཇུག་པར་མི་བྱའོ་ཞེས་གསུངས་སོ། །
དེ་དག་ཀྱང་ལུང་མ་མོ་ལས་སྐ་རགས་མདུད་པ་གཅིག་བོར་བ་ཡང་གྲོང་དུ་མ་འགྲོ་ཞིག་སོང་ན་ཉེས་བྱས་སུ་འགྱུར་ཞེས་གསུངས་པ་བསྡུས་པ་སྟེ། གཞུང་་་་་་དེ་ལྟར་ན་ཊཱི་ཀ་ལས་ཁྲིས་གཅིག་གིས་ཀྱང་རུང་བའོ་ཞེས་བཤད་པའི་རྗེས་སུ་མི་འབྲང་བར་མི་རུང་བའོ་ཞེས་བཞི་པོ་དེ་རྣམས་ངེས་པར་གཟུང་ངོ་། །
བརྟུལ་བ་ཡོད་ན་ཞེས་པ་ནི་ཐབས་གཞན་ཡོད་ན་སྟེ། བསྡུས་པ་ལས་ཐབས་གཞན་ཡོད་ན་ཁུར་ལྕི་བས་མནན་པར་མི་བྱའོ་ཞེས་གསུངས་པ་དང་། ཐབས་་་་་་བརྟུལ་བ་ཡོད་ན་ཞེས་པ་ལ་གཞན་ཡོད་ན་ཁུར་ལྕི་བ་མི་བསྐྱ་ཞེས་འགྲེལ་ཆུང་གི་མདོ་རྩ་བ་ཉིད་ལས་བཤད་་་་་་ཅིང་དེའི་འགྲེལ་ཆུང་ལས་ཆོས་གོས་གཟན་དུ་བོར་ཞིང་ཁུར་མི་བསྐྱ་ཞེས་བཤད་པའོ། །
བསོད་སྙོམས་ལ་རྒྱུ་བ་དང་ཞེས་པ་ལ་སོགས་པའི་མདོ་འདིས་སྣམ་སྦྱར་གོན་པའི་གནས་སྐབས་དྲུག་བསྟན་ཏོ། །
དེ་དག་གི་སྟེང་དུ་གློ་བུར་དུ་འོངས་པས་གཙུག་ལག་ཁང་དུ་འདུག་པ་ན་ཡང་སྣམ་སྦྱར་གོན་པ་སྟེ་ཆོས་གོས་གསུམ་གྱོན་པ་སྤྱོད་ལམ་ཞི་བས་གཙུག་ལག་ཁང་དུ་འཇུག་པར་བྱ་ཞེས་གསུངས་པས་སོ། །
དེ་ལྟར་ན་སྣམ་སྦྱར་གོན་པའི་སྐབས་བདུན་ནོ། །
དེའང་འགྲེལ་ཆུང་ལས་འདི་རྣམས་ལ་གྲོང་བར་དུ་མ་གྱོན་ན་ཉེས་བྱས། གཞན་དུ་ནི་ཉེས་མེད་དོ་ཞེས་བཤད་པའི་རྗེས་སུ་འབྲངས་ནས། བསོད་སྙོམས་དང་གྲོང་དུ་མཆོད་སྟོན་ལ་འགྲོ་བ་གཉིས་ལ་སྣམ་སྦྱར་གྱོན་པ་ནི་བསྒྲུབ་པའི་བསླབ་པའོ། །
གཞན་རྣམས་ནི་་་་་་སྣམ་སྦྱར་གྱོན་དུ་གནང་བ་དེ་མ་གོན་ན་ཡང་ཉེས་པ་མེད་པ་གནང་བའི་བསླབ་པའོ། །
མུ་སྟེགས་ཅན་གྱི་འདུག་གནས་སུ་འཇུག་པ་ན་སྣམ་སྦྱར་འཁྱེར་དགོས་པར་གསུངས་ཀྱང་གོན་དགོས་པར་མ་གསུངས་སོ། །
་་་་་གཏུར་བུའི་ཚད་ནི། ཁྲུ་གསུམ་དང་ཕྱེད་དང་གསུམ་ཉིས་ལྟབ་ཏུ་བྱས་ཏེ་ཞེས་སོ། །
འོ་ན་ལུང་ཕྲན་ཚེགས་ལས་གཏུར་བུ་ནི་རས་གང་ཆུར་ནི་ཁྲུ་གསུམ། ཞེང་དུ་ནི་ཁྲུ་ཕྱེད་དང་དོ་པ་དེ་གཉིས་སུ་བལྟབས་ལ་དྲུབ་པར་བྱའོ་ཞེས་གསུངས་པ་དང་། འགྲེལ་ཆུང་གི་མདོ་རྩ་བ་ཉིད་ལས་ཀྱང་། ཁྲུ་གསུམ་དང་ཕྱེད་དང་དོ་པ་སྦྱར་ཏེ་བཙེམ་ཞེས་པ་དང་། འགྲེལ་ཆུང་དང་བསྡུས་པ་ལས་ཀྱང་ཞེང་དུ་ཁྲུ་ཕྱེད་དང་དོ་བྱ་ཞེས་བཤད་པས། དེ་ལྟར་་་་་་ཁྲུ་ཕྱེད་དང་དོར་བཤད་པའི་གཞུང་བཞི་དང་་་་་་ཁྲུ་ཕྱེད་དང་གསུམ་དུ་བཤད་པའི་གཞུང་འདི་འགལ་ཞེ་ན་གཞུང་འདིར་བཤད་པ་འདི་ནི་ཆོས་གོས་བཞི་ལྟབ་ཏུ་བྱས་ཏེ་འཇུག་པའི་དབང་དུ་བྱས་ལ། ལུང་ལས་གསུངས་པ་དེ་ནི་ཆོས་གོས་བརྒྱད་ལྟབ་ཏུ་བྱས་ཞེས་་་་་་རྒྱ་གསུང་ངོ་། །
ངལ་བསོ་བའི་གནས་སུ་གཙུག་ལག་ཁང་གི་ཚིགས་སུ་བཅད་པ་གདོན་ཏོ་ཞེས་པ་ལ་སོགས་པ་འདུལ་བ་ལས་སྤྱིར་ན་ཚིགས་བཅད་གདོན་པའི་སྐབས་བཅུ་བདུན་ཡོད་དེ། ངལ་བསོའི་གནས་་་་་་ཆུ་གཅུབ་ན་དང་ཆུའི་བདག་་་་་་པོ་ཁྲོན་པ་བྱེད་པ་པོ་ལ་སོགས་པའི་ཕྱིར་དང་། ཆུའི་ལྷའི་ཕྱིར་དང་། ཆུ་ལོངས་སྤྱོད་དང་་་་་་ཆུ་འཐུང་བ་དང་ཁྲུས་བྱེད་པ་ན་ཡང་ཁྲོན་པ་ལ་སོགས་པ་བྱེད་པ་དང་། དེའི་ཆུ་ལྷ་རྣམས་ཀྱི་ཕྱིར་སྦྱིན་པའི་རབས་དང་མཐུན་པའི་ཚིགས་སུ་བཅད་པ་གདོན་པར་བྱའོ་ཞེས་འོད་ལྡན་ལས་སོ། །

སྦྱིན་བདག་ཟས་སྤྱོད་དང་། སྦྱིན་བདག་གི་་་་་་བསྔོ་བ་ངན་པ་བཟློག་པ་དང་མདོ་བསྐུལ་་་་་་བ་ན་གཙུག་ལག་ཁང་གི་བདག་པོ་དང་ལྷ་རྣམས་ཀྱི་ཕྱིར་ཚིགས་བཅད་རེ་རེ་སྟེ་དེ་ལྟར་གཉིས། ལྷུང་བཟེད་་་་་་ཀྱི་ཆུ་་་་་་སྦྱིན་པ་དང་དྲི་གཙང་ཁང་་་་་་དུ་འཇུག་་་་་་པ་ནི་མཚོན་པ་སྟེ་རྣམ་ལྔའི་མཎྜལ་བྱས་པ་ལྟ་བུ་དཀོན་མཆོག་གི་ཕྱག་དར་བྱས་པ་དང་ཞལ་ཞལ་བྱས་པ་ལ་གཙུག་ལག་གི་ཚིགས་སུ་བཅད་པ་གདོན་ཅིང་འགོམ་མོ་ཞེས་སོ། །
དང་། མཆོད་རྟེན་ལ་སོགས་པའི་་་་་་གྲིམ་མ་འགེམ་དང་ཕྱི་རོལ་་་་་་མུ་སྟེགས་པ་དང་འཇིག་རྟེན་པའི་ལྷ་གནས་་་་་་དེར་བྱིན་པ་དང་། བསྲོ་ཁང་བསྟེན་་་་་་པའི་མཇུག་ཏུ། དང་ལྗོན་ཤིང་གཅོད་དུས་དང་། སྤོང་བ་པ་ཡིས་ཅི་བདེར་བྱ་བ་དང་། ཁྱིམ་དུ་མཚན་་་་་་མོ་གནས་་་་་་པ་དང་རོ་བསྲེག་པ་ལ་སོགས་་་་་་ལ་ནི་ལུང་ལས་དངོས་སུ་མ་གསུངས་ཀྱང་རོ་བསྐྱལ་བའི་སྐབས་སུ་ལུང་ལས་རྒྱུན་ཆགས་གསུམ་གྱིས་ཆོས་མཉན་པ་བྱིན་ནས་འདོད་པར་བྱའོ་ཞེས་གསུངས་པ་པའོ། །
ཞེས་བསྡུ་བའི་ཚིགས་སུ་བཅད་པའོ། །
དེའང་དང་པོ་ལྔ་ལ་སྦྱིན་པ་རབས་མཐུན་གྱི་ཚིགས་སུ་བཅད་པ་གདོན་ཏོ། །
དེ་འོག་བདུན་ལ་ཆོས་ཀྱི་ཚིགས་བཅད་གང་ཡང་རུང་བ་གདོན་ཏོ། །
ཐ་མ་ལྔ་ལ་རྒྱུན་ཆགས་གསུམ་པ་གདོན་པ་སྟེ། རྒྱུན་ཆགས་གསུམ་པ་ཚིགས་བཅད་དུ་གདོན་པ་ཡང་རུང་། ལྷུག་པར་གདོན་པ་ཡང་རུང་ངོ་། །
གསུམ་པ་སྦྲང་ཡབ་བཅང་ཞེས་པའི་སྐབས་སུ། རས་བལ་ལས་བྱས་པའི་རས་མའམ་ཞེས་སྣང་ཡང་།་་་་་འགྱུར་སྐྱོན་ཡིན་པར་ཐེ་ཚོམ་མེད་དོ། །
ལུང་ཕྲན་ཚེགས་ལས་སྦྲང་ཡབ་ནི་ལྔ་སྟེ། བལ་ལས་བྱས་པ་དང་ཤ་ན་ལས་བྱས་པ་དང་རས་བལ་ལས་བྱས་པ་་་་་འི་སྣམ་བུ་དང་། རས་མ་དང་། ཤིང་གི་་་་་་འདབ་མའི་དོག་པའོ། །
ཞེས་གསུངས་་་་་་དེ་དང་མཐུན་པར་བེ་ཤ་ཀའི་ཚིག་ལེའུར་བྱས་པ་ལས་ཀྱང་ལྔ་ཚན་དུ་གསུངས་སོ། །
སོ། །
ཁྱིམ་བདག་མགོན་མེད་ཟས་སྦྱིན་གྱིས་དགེ་འདུན་ལ་ཡོ་བྱད་ཐམས་ཅད་བསྟབས་ན་ཞེས་བུ་དང་ཆུང་མའང་ཕུལ་བ་ལྟ་བུ་སྟེ། བུ་དང་ཆུང་མ་དགེ་འདུན་ལ་ཕུལ་བའི་རྙེད་པ་ལྟ་བུ་དེ་བཞག་པར་བྱའམ་འཚོང་བར་བྱ་ཞེ་ན། སྦྱིན་པར་བྱེད་པའི་བསམ་པའི་དབང་གིས་བཞག་པའམ་འཚོང་བར་སྒྲུབ་བོ། །
སྦྱིན་པར་བྱེད་པའི་་་་་་བསམ་པའི་དབང་གིས་སྒྲུབ་བོ་ཞེས་དངོས་སུ་བསྟན་པས། ལེན་པར་བྱེད་པའི་་་་་་བསམ་པའི་དབང་གིས་ནི་མི་སྒྲུབ་བོ་ཞེས་ཤུགས་ཀྱིས་བསྟན་ཏེ། ལེན་པ་པོ་དྲུག་སྡེ་ལྟ་བུ་ནི། དེ་དག་འཚོང་བར་འདོད་ན་ཡང་། སྦྱིན་པ་པོས་བཞག་པའི་ཕྱིར་ཕུལ་ན་ཅི་བདེར་བཞག་ཅིང་བསླུ་བའི་ཕྱིར་ཕུལ་ན་ནི་བསླུར་གཞུག་པའོ། །
ད་ནི་རྩིག་པ་ལ་ནི་ཞེས་པ་ལ་སོགས་པ་ནི། གནས་ཁང་མེ་ཁང་རུང་ཁང་དང་། །
བཀད་ས་སྐྱེམས་མལ་བསྲོ་ཁང་གནས། །
འཁོར་གྱི་ཁྱམས་དང་དཔོང་ས་དང་། །
བང་རིམ་འཆག་ས་སྒོ་ཁང་ཁྱམས། །
དེ་ལྟར་བཅུ་གཉིས་པོ་དེ་དག་གི་རྩིག་པ་ལ་ཕུལ་བ་དང་། དེ་རྣམས་ཀྱི་ཀ་བ་ལ་ཕུལ་བ་དང་། དེ་རྣམས་ཀྱི་ས་གཞི་ལ་ཕུལ་བ་ན་ཇི་ལྟར་བྱ་ཞེ་ན། དེ་རྣམས་གོ་རིམ་བཞིན་དུ་སྟོན་ཏེ། རྩིག་པ་ལ་ཕུལ་ན་ནི་གལ་ཏེ་གནས་བཅུ་གཉིས་པོ་དེ་དག་གི་དང་པོ་གནས་ཁང་གི་རྩིག་པ་ལ་ཕུལ་ན་རི་མོ་བྱ་བའི་ཕྱིར་རོ། །
གལ་ཏེ་མེ་ཁང་ལ་སོགས་པ་བཅུ་གཅིག་དག་གི་རྩིག་པ་ལ་ཕུལ་ན་ལས་གསར་པའི་ཕྱིར་བཞག་པར་བྱའོ་ཞེས་ལུང་སིལ་བུ་ལས་རེ་རེ་ལས་རེ་རེ་གསུངས་པ་འདིར་ཚིག་གཅིག་ཏུ་བསྡུས་པ་ནི། གལ་ཏེ་མ་ཡིན་ནམ་ཞེས་པས་དོན་རྣམ་པ་བཅུ་གཅིག་བསྟན་ཏེ། རྩིག་པ་ལ་ཕུལ་ན་གལ་ཏེ་རྩིག་པ་དེ་གནས་ཁང་གི་རྩིག་པ་མ་ཡིན་ཏེ་མེ་ཁང་ལ་སོགས་པ་བཅུ་གཅིག་གི་རྩིག་པ་ལ་ཕུལ་ན་ལས་གསར་པའི་ཕྱིར་རོ། །

གནས་ཁང་དང་མེ་ཁང་དང་རུང་ཁང་ལ་སོགས་པ་བཅུ་གཉིས་པོ་དེ་རྣམས་ཀྱི་ཀ་བ་ལ་ཕུལ་ན་ལས་གསར་པའི་ཕྱིར་བཞག་པར་བྱའོ་ཞེས་ལུང་སིལ་བུ་ལས་རེ་རེ་ལ་རེ་རེ་གསུངས་པ་དེ་རྣམས་འདིར་ཚིག་གཅིག་ཏུ་བསྡུས་པ་ནི། གནས་བཅུ་གཉིས་པོ་དེ་རྣམས་ཀྱི་ཀ་བ་ལ་ཕུལ་ན་ལས་གསར་པའི་ཕྱིར་རོ་ཞེས་གསུངས་ཏེ་འདིས་ནི་དོན་རྣམ་པ་བཅུ་གཉིས་བསྟན་ཏོ། །
ས་ལ་ནའོ་ཞེས་པ་ནི་མེ་ཁང་གི་ནི་ཞེས་པ་ནས། རྫིང་བུའི་ཡང་ངོ་ཞེས་འབྱུང་བ་ཡན་ཆད་ཀྱི་ཚིག་བཅུ་གཉིས་ཇི་སྐད་བསྟན་པ་འདི་རྣམས་ནི། ས་ལ་ནའོ་སྟེ། ས་གཞི་ལ་ཕུལ་ནའི་དབང་དུ་བྱས་པའོ། །
ཊཱི་ཀ་ལས་་་་་་ས་ལ་ནའོ་ཞེས་པ། འདི་ནི་འོག་མ་རྣམས་ཀྱི་སྤྱིར་བསྟན་པ་ཡིན་ནོ་ཞེས་སོ། །
སྣོད་སྤྱད་འགེད་པ་པོ་དེ་དག་དགེ་འདུན་གྱི་གསོལ་གཉིས་ཀྱི་ལས་ཀྱིས་བསྐོ་བར་བྱའོ་ཞེས་པ་ནི། མ་བསྐོས་པས་འགེད་པའི་ཉེས་པ་དགག་པའི་ཕྱིར་བསྐོ་བའོ། །
ཁྱིམ་བདག་མགོན་མེད་ཟས་སྦྱིན་གྱིས་དགེ་འདུན་ལ་བུ་དང་ཆུང་མ་ཕུལ་ན་བསླུ་བ་ལྟ་བུ་ལ་རིན་ཐང་གདབ་བམ་སྙམ་ན་་་་་་བུད་མེད་མི་བྱའོ་ཞེས་པ་ནི་བུད་མེད་བསླུ་བ་ལ་རིན་གདབ་པར་མི་བྱའོ་ཞེས་ལུང་སིལ་བུ་ལས་གསུངས་སོ། །
མྱ་ངན་ལས་འདའ་བའི་བསམ་པས་རབ་ཏུ་བྱུང་བ་ཞེས་བྱ་བ་ལ་སོགས་པའི་སྐབས་འདིར་ལུང་གླེང་གཞི་ལས་དད་རྫས་ལོངས་སྤྱོད་པའི་ཚུལ་ལྔ་གསུངས་ཏེ། བདག་པོའི་ཚུལ་གྱིས་ལོངས་སྤྱོད་པ་དང་། བྱིན་ལེན་གྱི་ཚུལ་གྱིས་དང་། རྗེས་སུ་གནང་བའི་ཚུལ་གྱིས་དང་། ལྕགས་བསྲེགས་འབར་བའི་ཚུལ་གྱིས་དང་། བུ་ལོན་གྱི་ཚུལ་གྱིས་ལོངས་སྤྱོད་པའོ། །
དང་པོ་གསུམ་ནི་ལུང་གླེང་གཞི་ལས་གསུངས་པ་ཚིགས་བཅད་དུ་བསྡུས་ཏེ། དགེ་ཚུལ་གྱིས་ལོ་དྲི་བ་ལས། མི་སློབ་པ་་་་་་དགྲ་བཅོམ་པ་ནི་བདག་པོར་་་་་་འི་ཚུལ་གྱིས་ལོངས་སྤྱོད་པ་བཤད། སློབ་པ་་་་་་རྒྱུན་དུ་ཞུགས་ལ་སོགས་པ་བྱིན་པ་ལེན་་་་་་པའི་ཚུལ་གྱིས་ལོངས་སྤྱོད་པ་ཡིན། ཚུལ་ཁྲིམས་དང་ལྡན་ཞིང་དགེ་བའི་སྦྱོར་བ་ལ་བརྩོན་པའི་སོ་སོ་སྐྱེ་བོ་་་་་་བསམ་གཏན་་་་་་དང་ཁ་ཏོན། འདོན་དང་ལྡན་པ་ནི། རྗེས་སུ་གནང་རྣམས་ཚངས་སྤྱོད་ཀྱི། དཀའ་ཐུབ་ཅན། ཞེས་གསུངས་ཤིང་། ལུང་གླེང་གཞི་ལས་སོ་སོའི་སྐྱེ་བོ་དགེ་བ་་་་་་ཚུལ་ཁྲིམས་ཅན་བསམ་གཏན་དང་ཀློག་པ་ལ་ཞུགས་པ་རྣམས་ནི་གནང་བས་ཡོངས་སུ་སྤྱོད་པའོ་ཞེས་གསུངས་སོ། །
མྱ་ངན་ལས་འདའ་བའི་བསམ་པས་རབ་ཏུ་བྱུང་ཞིང་། ཚུལ་ཁྲིམས་དང་ལྡན་པ་་་་་་དགེ་སློང་མ་ནི་གོས་སྟོང་ཕྲག་བརྒྱ་བ་མི་འོས་ཏེ་གོས་ལྕི་བ་བསྟན་པའི་ཉེས་པར་འགྱུར་བའི་ཕྱིར་རོ། །
དགེ་སློང་དགེ་བའི་སྦྱོར་བ་ལ་བརྩོན་པ་ལ་ནི་གོས་སྟོང་ཕྲག་བརྒྱ་པ་ལ་སོགས་པ་འོས་སོ། །
ཞེས་གསུངས་པ་འདི་ཡང་རྗེས་སུ་གནང་བའི་ཚུལ་གྱིས་ལོངས་སྤྱོད་པའོ། །
རྗེས་སུ་གནང་བ་དེ་ཡང་འདུལ་བ་བསྡུས་པ་ལས། དགེ་སློང་འདུལ་བའི་བསླབ་པ་ལ། །
བརྩོན་པ་དེ་ནི་འདུ་ཤེས་ཀྱི། །
གནས་པ་རྣམ་པ་ལྔས་གནས་ཏེ། །
གྲོང་དུ་འཇུག་པར་བྱེད་པ་ན། །
བཙོན་རང་འཇུག་པའི་འདུ་ཤེས་དང་། །
གཙུག་ལག་ཁང་་་་་་དུ་འདུག་པ་ན་མདོ་སྡེ་་་་་་ལས་དགེ་སྦྱོང་གི་འདུ་ཤེས་ཉི་ཤུ་རྩ་གཉིས་གསུངས་པ་བཞིན། །
རྟག་ཏུ་དགེ་སློང་འདུ་ཤེས་དང་། །
ཟས་ལ་་་་་་རྒྱགས་པའི་ཕྱིར་མ་ཡིན། འཚག་སྐྱེད་པའི་ཕྱིར་མ་ཡིན། རོ་ལ་ཆགས་པ་མ་ཡིན་གྱི་རྟག་པར་བཀྲེས་པའི། ནད་ཀྱི་ནི། གཉེན་པོ་ཉིད་ཀྱི་འདུ་ཤེས་དང་། །
རབ་་་་་་ཏུ་དབེན་་་་་་པ་ནི་ཤེས་བྱ་་་་་་གཟུགས་དང་སྒྲ་རྣམ་གཉིས་ལ། །

གཟུགས་མཐོང་ཡང་མངོན་རྟོགས་དང་མཚན་མར་མི་འཛིན་པ་ལ་སོགས་པ་་་་་་ལོང་བ་འོན་ལྐུགས་འདུ་ཤེས་དང་། །
གཉིད་་་་་་ཉལ་ན་དགོན་པའི་་་་་་སྟེ་ས་ཕྱོགས་སྟོང་བ་རི་དྭགས་ལྟར། །
ཐུམ་ཕྲས་ཀྱི་ནི་འདུ་ཤེས་ཏེ། །
དེ་ལྟར་གནས་པའི་དགེ་སྦྱོང་ནི། །
རྒྱལ་ལ་་་་་་རྒྱལ་པོ་ཆེན་པོ་ལ་འོས་པའི་ལོངས་སྤྱོད་ལ། །
གནས་ཀྱང་འདོད་པ་བསོད་ཉམས་ཀྱི། །
རྗེས་སུ་སྦྱོར་བར་མི་འགྱུར་རོ། །
ཞེས་གསུངས་ཏེ། དེ་ཡང་རྗེས་སུ་གནང་བའི་ཚུལ་གྱིས་ལོངས་སྤྱོད་པའོ། །
དེ་ཡང་མི་སློབ་པ་དགྲ་བཅོམ་པ་མན་ཆད་ཀྱི་དགེ་འདུན་གྱི་རྫས་ཀྱང་ལོངས་སྤྱོད་པ་པོ་སོ་སོའི་སྐྱེ་བོ་ལ་ཡང་འོས་སོ་ཞེས་སྦྱར་རོ། །
བཞི་པ་ལྕགས་བསྲེགས་འབར་བའི་ཚུལ་གྱིས་ལོངས་སྤྱོད་པ་ནི། ཚུལ་ཁྲིམས་འཆལ་བ་ནི་མ་ཡིན་ནོ་ཞེས་པས་བསྟན་ཏེ། ལུང་རྣམ་འབྱེད་ལས། ལྕགས་གོང་མེ་ལྕེ་འབར་བ་དག །ཟོས་པར་གྱུར་པ་མཆོག་ཡིན་གྱི། །
ཚུལ་འཆལ་ཡང་དག་མི་སྡོམ་པས། །
ཡུལ་འཁོར་བསོད་སྙོམས་ཟ་བ་མིན། །
ཞེས་གསུངས་སོ། །
་་་་་དཀོན་མཆོག་བརྩེགས་པ་ལས་ཀྱང་། འཆལ་བའི་ཚུལ་ཁྲིམས་ཅན་དག་གིས། །
ཆོས་གོས་རབ་ཏུ་གྱོན་གྱུར་ཀྱང་། །
དད་པས་བྱིན་པ་ཅི་ཟོས་པ། །
ཐོ་ལུམ་འབར་བ་མིད་པ་འདྲ། །
ཞེས་གསུངས་ལ། ལུང་གླེང་གཞི་ལས་ཚུལ་ཁྲིམས་ཉམས་པ་ནི་དགེ་འདུན་གྱི་ཀུན་དགའ་ར་བ་ལ་རྐང་བའི་རྟིང་བ་ཙམ་ཡང་ཡོངས་སུ་སྤྱད་པར་མ་གནང་ངོ་ཞེས་གསུངས་སོ། །
ལྔ་པ་བུ་ལོན་གྱི་ཚུལ་གྱིས་ལོངས་སྤྱོད་པ་ནི། ལེ་ལོ་ཅན་ལ་ནི་བླངས་པ་དང་ཉེ་བར་སྤྱད་པ་་་་་་ཊཱི་ཀ་ལས་ཚེ་རབས་གཞན་ལ་སྦྱིན་བདག་དེ་ལ་དཔྱ་འཇལ་བ་དང་། དེའི་བྲན་གཡོག་དང་ཕྱུགས་ལ་སོགས་པར་སྐྱེ་བར་འགྱུར་རོ་ཞེས་བྱ་བའི་ཐ་ཚིག་གོ་ཞེས་སོ། །
བུ་ལོན་དུ་འགྱུར་རོ་ཞེས་གསུངས་ཏེ། ལུང་ལས་ཞིང་པའི་རྨོན་གླང་ལྔ་བརྒྱར་སྐྱེས་པའི་གཏམ་རྒྱུད་གསུངས་པ་དང་སྦྱར་རོ། །
ལྕགས་ལས་བྱས་པའི་སྣོད་སྤྱད་ནི་སྣོད་ལྷུང་བཟེད་ལ་སོགས་པ་དང་། སྤྱད་ལྡེ་མིག་ཀྱོག་པོ་ལ་སོགས་པའོ། །
ཚོན་རྩི་ལྔ་ནི་ལུང་མ་མོ་ལས་མཐིང་ཤུན་དང་ལེབ་རྒན་རྩི་དང་རྒྱ་སྐྱེགས་གུར་ཀུམ་མཚལ་དང་ལྔ་ཞེས་གསུངས། བྱེ་བྲག་ཤེས་པར་བྱ་བའི་ཕྱིར་ཞེས་པ་ནི་ལུང་ཕྲན་ཚེགས་ལས་མཛེས་དགའ་བོ་འོངས་པ་ན་བཅོམ་ལྡན་འདས་བྱོན་ཏོ་སྙམ་ནས་་་་་་ནོར་བ་ན་དགེ་སློང་གནས་བརྟན་དག་ཀྱང་ལྡང་བར་བྱེད་ནས་བཀའ་སྩལ་པ། འདི་ནི་སྟོན་པའོ། །
འདི་ནི་ཉན་ཐོས་སོ་ཞེས་བྱེ་བྲག་ཤེས་པར་བྱ་བའི་ཕྱིར་མཛེས་དགའ་བོའི་ཆོས་གོས་དག་ལ་ཐིག་ལེ་བྱོས་ཤིག དེ་བཞིན་དུ་དགེ་སློང་གཞན་ཡང་རུང་སྟེ་དེ་ལྟ་བུའི་ཆོས་གོས་དག་ལ་་་་་་སྟེ་ཆོས་གོས་ཀྱི་མཐར་ཚོན་གྱི་ཐིག་ལེ་བྱ་བར་གསུངས་་་་་་འདི་ནི་སྟོན་པ་དང་ཉན་ཐོས་མི་ནོར་བར་བྱ་བའི་ཕྱིར་གསུངས་པའོ། །
ཊཱི་ཀ་ལས་གང་ཟག་ཕན་ཚུན་འདྲ་བ་དག་མི་ནོར་བར་བྱ་བའི་ཕྱིར་རོ་ཞེས་སོ། །
སོ། །
དེ་དག་ལ་མཚན་མ་གདབ་བོ་ཞེས་པ་ནི་་་་་་གསོལ་བཞིའི་སྐབས་ཀྱི་ལུང་གཞི་ལས་རྒྱལ་པོ་གཟུགས་ཅན་སྙིང་པོས་དགེ་སློང་དང་མུ་སྟེགས་འཚོ་བ་པ་ནོར་ནས་རྒྱལ་པོ་གླང་པོ་ཆེ་ལས་བབས་ནས་འཚོ་བ་པ་ལ་ཕྱག་བྱས་པ་ལ་བརྟེན་ནས་འདི་གསུངས་ཏ་ེ། དགེ་སློང་རྣམས་ཀྱི་་་་་་ཆོས་གོས་དེ་དག་ལ་་་་་་སྣག་ཚའི་ཐིག་ལེ་གསུམ་གྱི་མཚན་མ་གདབ་བོ་ཞེས་་་་་་འདི་ནི་མུ་སྟེགས་དང་མི་ནོར་བར་བྱ་བའི་ཕྱིར་གསུངས། སོ། །
འདི་ནི་ལུང་གླེང་གཞི་ལས་ཀྱང་གསུངས་ཏེ། དགེ་སློང་གི་གོས་དང་མུ་སྟེགས་ཀུན་ཏུ་རྒྱུའི་གོས་བཙག་གིས་བཙོས་པ་དག་ཆོམ་རྐུན་པས་འཕྲོགས་ནས། ཕྱིས་གོས་དེ་དག་སླར་གཏད་པ་ན་གོས་དེ་དག་ངོ་མ་ཤེས་ནས། ཆོས་གོས་ཀྱི་མཐར་སྣག་ཚའི་ཐིག་ལེ་བྱོས་ཤིག་ཅེས་གསུངས་པ་ཡང་འདིར་བསྡུས་པའོ། །

སྣམ་སྦྱར་མ་ཡིན་པ་དག་ལ་དྲས་ཏེ་བྱིན་གྱིས་བརླབས་པར་ངེས་པ་མེད་དོ་ཞེས་པ་ནི་་་་་་ཟླ་འཇོག་གི་ཊཱི་ཀར་ཁུངས་དྲངས་པའི་ལུང་མ་མོ་ལས། སྣམ་སྦྱར་ནི་ངེས་པར་དྲས་ཏེ་བྱའོ། །
བླ་གོས་དང་མཐང་གོས་ནི་ངེས་པ་མེད་དོ་ཞེས་གསུངས་སོ། །
མེ་ཏོག་ཕྲེང་རྒྱུད་ལས་ཀྱང་། སྣམ་སྦྱར་ངེས་པར་དྲས་ཏེ་བཅང་། །
གཞན་དག་མ་ངེས་གང་གི་ཕྱིར། །
འདོད་ཆུང་རང་གི་ཆོས་གོས་ཀྱི། །
ལས་ཀྱི་སྡུག་བསྔལ་འགྱུར་ཕྱིར་རོ། །
ཞེས་སོ། །
སྤུ་ཅན་ཆོས་གོས་གསུམ་ཞེས་པ་ཉེ་དགའི་བྱུང་བ་ལས་་་་་་ཉེ་དགས་རྒན་ཞུགས་གཅིག་ལ་པར་ཐང་ནི་མཐང་གོས་སུ། ལ་བ་ནི་བླ་གོས་སུ། བེའུ་རས་ནི་སྣམ་སྦྱར་དུ་བྱིན་གྱིས་བརླབས་པ་ལས་སོ། །
དེ་དེ་བཞིན་དུ་ཞེས་པ་ཀླུ་སྐྱོང་གི་བྱུང་བ་ལས་སོ། །
འཚོ་བའི་ཡོ་བྱད་ཀྱི་གོས་བཅུ་གསུམ་ནི། སྣམ་སྦྱར་དང་བླ་གོས་དང་ཞེས་པ་ལ་སོགས་པའོ། །
སྐབས་འདིར་ཆོས་གོས་རྣམས་ཀྱི་སྤྱི་དོན་འཆད་དེ། འདི་ལ་གཉིས་ལས། དང་པོ་དགོས་པའི་དོན་ནི། དགེ་་་་་་ཆོས་གོས་བསྟན་པས་སློང་བདེ་བ་ལ་རེག་པར་གནས་པ་དང་། སྦྱིན་བདག་གིས་བསོད་ནམས་འཐོབ་པའོ། །
གཉིས་པ་བསྡུས་པའི་དོན་ལ་དྲུག་ལས། དང་པོ་གོས་དེ་རྒྱུ་གང་ལས་སྒྲུབ་པ་ནི། ལོག་འཚོ་སྤངས་ཤིང་ཡང་དག་པའི་འཚོ་བ་ལས་སྒྲུབ་བོ། །
གཉིས་པ་ཚུལ་ཇི་ལྟར་བསྒྲུབ་པ་ནི། ཆོས་གོས་དྲ་བ་དྲུབ་པ་དང་བཀྲུ་བ་དང་ཁ་བསྒྱུར་བའི་ཚུལ་གཞུང་དུ་སྔར་བཤད་ཟིན་ཏོ། །
གསུམ་པ་གོས་ཀྱི་དབྱེ་བ་ནི། རབ་ཏུ་བྱུང་བ་རྣམས་ཀྱི་གོས་ལ་རིགས་གསུམ་དུ་དབྱེ་སྟེ། འཚོ་བའི་ཡོ་བྱད་ཀྱི་གོས་དང་། ལྷག་པའི་ཡོ་བྱད་ཀྱི་གོས་དང་། མཁོ་བའི་ཡོ་བྱད་ཀྱི་གོས་སོ། །
དེ་དག་ཀྱང་དངོས་དང་ཕྲན་ཚེགས་གཉིས་གཉིས་སོ། །
དེ་ཡང་འཚོ་བའི་ཡོ་བྱད་ཀྱི་གོས་དངོས་ནི། རབ་ཏུ་བྱུང་བའི་གོས་རེ་རེ་བ་ཉིད་དུ་བསྟེན་པར་བྱ་བ་སྟེ། འཚོ་བའི་ཡོ་བྱད་དུ་བྱིན་གྱིས་བརླབས་པའི་སྣམ་སྦྱར་ལྟ་བུའོ། །
ཆོས་གོས་གསུམ་ཕྲུགས་དུ་མ་སྲ་བརྐྱང་དུ་བཏིང་ན། སྣམ་སྦྱར་གསུམ་ལ་དགེ་སློང་གཅིག་གི་ཆ་ནས་ཀྱང་འཚོ་བའི་ཡོ་བྱད་ཀྱི་ཆོས་གོས་སྲ་བརྐྱང་གི་བྱིན་རླབས་གསུམ་ཆགས་ཏེ། འཚོ་བའི་ཡོ་བྱད་ཀྱི་གོས་རེ་རེ་བ་ཉིད་དུ་བསྟེན་པའི་དམིགས་བསལ་ཡིན་ནོ། །
འཚོ་བའི་ཡོ་བྱད་ཀྱི་གོས་ཕྲན་ཚེགས་ནི། ཞྭ་དང་སྐ་རགས་ལ་སོགས་པ་སྟེ་འཚོ་བའི་ཡོ་བྱད་ཀྱི་སེམས་ཀྱི་བརྟགས་པ་འཆགས་པ་རྣམས་སོ། །
ལྷག་པའི་ཡོ་བྱད་ཀྱི་གོས་དངོས་ནི། སྣམ་སྦྱར་གྱི་ཐེབ་ལྟ་བུ་སྟེ་ལྷག་པའི་ཡོ་བྱད་ཀྱི་བྱིན་རླབས་འཆགས་པ་རྣམས་ཡིན་ནོ། །
ལྷག་པའི་ཡོ་བྱད་ཀྱི་གོས་ཕྲན་ཚེགས་ནི། ཞྭའི་ཐེབ་དང་སྐ་རགས་ཀྱི་ཐེབ་ལ་སོགས་པ་སྟེ། ལྷག་པའི་ཡོ་བྱད་ཀྱི་སེམས་ཀྱི་བརྟགས་པ་འཆགས་པ་རྣམས་སོ། །
མཁོ་བའི་ཡོ་བྱད་ཀྱི་གོས་དངོས་ནི། དར་ཡུག་དང་རས་ཡུག་ལ་སོགས་པ་གོས་བྱེད་དམ་ཟོང་བྱེད་དམ་སྦྱིན་པར་བྱེད་དམ་གང་དུ་ཡང་མ་ངེས་པར་སྲེལ་བའམ་ཟོང་ཉིད་དུ་བསྲེལ་བ་སྟེ། མཁོ་བའི་ཡོ་བྱད་ཀྱི་བྱིན་རླབས་འཆགས་པ་རྣམས་ཡིན་ནོ། །
མཁོ་བའི་ཡོ་བྱད་ཀྱི་གོས་ཕྲན་ཚེགས་ནི། དར་ཁ་ཕྱེད་དམ་རས་ཀྱི་དུམ་བུ་ཁྲུ་གང་ཡན་ཆད་ཀྱི་གྲུ་བཞིར་མ་ལོངས་པ་ལྟ་བུ་སྟེ། མཁོ་བའི་ཡོ་བྱད་ཀྱི་གོས་སེམས་ཀྱིས་བརྟགས་པ་འཆགས་པ་རྣམས་ཡིན་ནོ། །
བཞི་བ་གོས་བྱིན་གྱིས་བརླབ་པའི་ཚུལ་ལ་གཉིས་ལས། དང་པོ་དགོས་པའི་དོན་ནི། འཆང་འཇོག་གི་ལྟུང་བ་ཁེགས་པ་དང་། བྱིན་གྱིས་བརླབས་པའི་ཆོས་གོས་མེད་པའི་ཉེས་པ་ཁེགས་པའོ། །

གཉིས་པ་བསྡུས་པའི་དོན་ལ་ལྔ་ལས། དང་པོ་ཡུལ་གང་གི་མདུན་དུ་བྱིན་གྱིས་བརླབ་པ་ནི། ཡུལ་དགེ་སློང་ཆོས་བདུན་ལྡན་གྱི་མདུན་དུའོ། །
ཡུལ་མེད་ན་ནི་རང་གཅིག་པུས་བྱིན་གྱིས་བརླབ་སྟེ། གནས་ནས་ཕྱུང་བས་ཀྱང་ངོ་། །
ཞེས་པས་སོ། །
གཉིས་པ་རྟེན་གང་གིས་བྱིན་གྱིས་བརླབ་པ་ནི། བསྙེན་རྫོགས་ཀྱི་སྡོམ་པ་གསོར་རུང་ཡན་ཆད་དང་ལྡན་པ་དང་། ཤེས་པ་རང་བཞིན་དུ་གནས་པ་དང་། ལུས་ཐ་མལ་པར་གནས་པའོ། །
དགེ་སློང་གི་སྡོམ་པ་ལེན་པ་ན་ནི་དགེ་ཚུལ་གྱིས་ཀྱང་ཆོས་གོས་བྱིན་གྱིས་བརླབ་པར་བྱའོ། །
སྡོམ་པ་གཏན་ནས་མེད་པ་འགའ་ཞིག་གིས་ཀྱང་ཆོས་གོས་བྱིན་གྱིས་བརླབ་དགོས་པ་ཡོད་པ་ཡོད་དེ། མ་སྐྱེས་པ་འཆང་བ་ལྟུང་བ་ལ་སྦྱོར་ན་ཉེས་བྱས་སུ་འགྱུར་བ་དགག་དགོས་པ་ཡོད་པའི་ཕྱིར་རོ། །
གསུམ་པ་དངོས་པོ་གང་བྱིན་གྱིས་བརླབ་པ་ལ་གསུམ་ལས། དང་པོ་འཚོ་བའི་ཡོ་བྱད་དུ་བྱིན་གྱིས་བརླབ་པའི་དངོས་པོ་ནི། གོས་རུང་ཞིང་ཚད་དང་ལྡན་པ་སྔར་བྱིན་གྱིས་བརླབས་པ་དང་མ་འབྲེལ་བའོ། །
དམིགས་བསལ་ནི་གོས་མི་རུང་པ་ལ་ཡང་རྐྱེན་དབང་གིས་བྱིན་རླབས་ཆགས་ལ། ཚད་ལས་ལྷག་པ་ལ་ཡང་སྲ་བརྐྱང་གི་བྱིན་རླབས་འཆགས་ཤིང་། སྔར་གྱི་བྱིན་རླབས་དང་ལྡན་པ་ལ་ཡང་དགེ་སློང་མས་ཟླ་བ་ཕྱེད་ཕྱེད་ཅིང་བྱིན་གྱིས་བརླབ་པ་འཆགས་སོ། །
གཉིས་པ་ལྷག་པའི་ཡོ་བྱད་དུ་བྱིན་གྱིས་བརླབ་པའི་དངོས་པོ་ནི། གོས་རུང་ཞིང་ཚད་དང་ལྡན་པ་ལ་སྔར་བྱིན་གྱིས་བརླབས་པ་དང་མ་འབྲེལ་བ་སྟེ་སྔར་དང་འདྲ་་་་་་འདི་ལ་ནི་སྔར་གྱི་དམིགས་བསལ་གསུམ་པ་མེད་དོ། །
འོ། །
འདིར་ཁ་ཅིག་ན་རེ་ལྷག་པའི་ཡོ་བྱད་ཀྱི་བྱིན་རླབས་ནི་གོས་ཚད་དང་ལྡན་པ་ན་མི་རུང་བ་ལ་ཡང་འཆགས་ཏེ། སོ་སོ་ཐར་པའི་རྒྱ་ཆེར་འགྲེལ་བ་ལས་དབྱིབས་མི་རུང་བ་ཟླུམ་པོ་སྟེ་མཁན་པོ་ལ་ཡིད་གཏད་དེ་བཅང་བར་བྱའོ་ཞེས་བཤད་པས་ཤེས་སོ་ཞེས་ཟེར་རོ། །
བླ་མ་རྣམས་ནི་འགྲེལ་བ་དེའི་རྗེས་སུ་མི་འབྲང་སྟེ། ལུང་གཞི་དང་ཀརྨ་ཤ་ཏཾ་ལས་རུང་བར་མ་བགྱིས་པར་རུང་བར་བགྱི་བར་འོས་པ་འདི་ཞེས་རུང་བ་དགོས་པར་གསུངས་པ་དང་འགལ་ཞིང་། རིགས་པས་ཀྱང་གནས་སྐབས་རྐྱེན་དབང་གིས་གནང་བ་ལས་གཞན་པའི་ཚེ་ན། གོས་མི་རུང་བ་རྣམས་ལོངས་སྤྱོད་པ་མ་བཀག་པར་ཐལ་བར་འགྱུར་ཏེ། གོས་མི་རུང་བ་ལ་ལྷག་པའི་ཡོ་བྱད་ཀྱི་བྱིན་རླབས་འཆགས་ལ་ཡོ་བྱད་དེར་བྱིན་གྱིས་བརླབས་པ་ནི་ལོངས་སྤྱོད་པའི་ཆེད་དུ་ཡིན་པའི་ཕྱིར་རོ། །
རྟགས་ཟུར་སྔ་མ་ཁྱེད་ཀྱིས་ཁས་བླངས་སོ། །
དེས་ན་གོས་མི་རུང་བ་དེ་དགེ་སློང་རང་གིས་སྒྲུབ་ཏུ་མི་རུང་ལ། སྦྱིན་བདག་གིས་ཕུལ་ན་སྦྱིན་བདག་དེ་ཉིད་ལ་ཡིད་གཏད་དེ་བཅང་བ་དང་ལོངས་སྤྱོད་པ་གནང་བ་ཡིན་ནོ། །
གསུམ་པ་མཁོ་བའི་ཡོ་བྱད་དུ་བྱིན་གྱིས་བརླབ་པའི་དངོས་པོ་ནི། གོས་ཁྲུ་གང་ཡན་ཆད་ཀྱི་ཚད་དང་ལྡན་པ་དང་སྔར་བྱིན་གྱིས་བརླབས་པ་དང་མ་འབྲེལ་བའོ། །
མཁོ་བའི་ཡོ་བྱད་ཀྱི་བྱིན་རླབས་ནི་གོས་མི་རུང་བ་ལ་ཡང་འཆགས་ཏེ། རབ་ཏུ་བྱུང་བ་ཁོ་ནས་ལོངས་སྤྱོད་པར་མ་ངེས་པའི་ཕྱིར་དང་། དེ་ནི་དཀར་པོ་ཉིད་དང་ཁ་ཚར་དང་ཕུན་ཚར་དང་བཅས་པ་ལ་ཡང་ཉེས་པ་མེད་དོ་ཞེས་གསུངས་པས་སོ། །
བཞི་པ་ཆོ་ག་གང་གིས་བྱིན་གྱིས་བརླབ་པ་ནི། སྦྱོར་དངོས་མཇུག་གསུམ་སྟེ། ཀརྨ་ཤ་ཏཾ་ལས་ཤེས་པར་བྱའོ། །
ལྔ་པ་བྱིན་གྱིས་བརླབ་པ་འཇིག་པའི་རྒྱུ་ནི། སྔགས་ཀྱིས་ཕྱུང་་་་་་གཞུང་ལས་ཆོས་གོས་ཀྱི་བྱིན་རླབས་དབྱུང་བར་གསུངས་ཀྱང་། དབྱུང་བའི་ཆོ་ག་ནི་འདུལ་བའི་ལུང་དང་བསྟན་བཅོས་ལས་མ་གསུངས་སོ། །

འོ་ན་དབྱུང་བའི་ཆོ་ག་འདི་གང་ལས་རྙེད་ཅེས་འདྲི་ན། སྔོན་མངའ་རིས་སྟོད་ཀྱི་རྒྱ་དཔེའི་ཀརྨ་ཤ་ཏཾ་གྱི་རྒྱབ་ལེགས་ལ་ཆོས་གོས་ཀྱི་བྱིན་རླབས་དབྱུང་བའི་ཆོ་ག་འདི་རྒྱ་ཡིག་ཏུ་བྲིས་པའོ། །
པ་དེ་་་་་་ཤི་བའམ་བབས་པ་ལྟ་བུའོ། །
བརྟེན་་་་་་ཞིང་མ་ཡིན་པར་གྱུར་པ་དང་་་་་་གོས་མེས་འཚིག་སྟེ་ཐལ་བར་གྱུར་པ་ལྟ་བུ་གོས་ཞིང་མ་ཡིན་པར་གྱུར་པ་དང་། གཞན་ལ་བྱིན་པ་ལ་སོགས་པའོ། །
ལྔ་པ་བསམ་པ་གང་གིས་བཅང་བར་བྱ་བ་ནི། འཚོ་བའི་ཡོ་བྱད་ཀྱི་གོས་ལ་རང་གི་ཡིན་པའི་བསམ་པ་དང་། ལྷག་པའི་ཡོ་བྱད་ཀྱི་གོས་ལ་གཞན་གྱི་ཡིན་པའི་བསམ་པ་དང་། མཁོ་བའི་ཡོ་བྱད་ཀྱི་གོས་ལ་རང་གཞན་ཐུན་མོང་དུ་གང་མཁོ་བྱ་བའི་བསམ་པས་བཅང་སྟེ། རང་རང་གི་ཆོ་ག་ལས་ཤེས་སོ། །
ཡན་ལག་གི་དོན་ལ་འཚོ་བའི་ཡོ་བྱད་ཀྱི་གོས་བཅུ་གསུམ་ནི་སྣམ་སྦྱར་དང་བླ་གོས་དང་ཞེས་པ་ནས་སོ། །
མཁོ་བའི་་་་་་ཡོ་བྱད་ཀྱི་གོས་ནི། མཁོ་བའི་ཡོ་བྱད་ཀྱི་གོས་ཀྱང་ངོ་ཞེས་པ་ནས་སོ། །
ལྷག་པའི་ཡོ་བྱད་ཀྱི་གོས་ནི།་་་་་འཚོ་བའི་ཡོ་བྱད་ཀྱི་གོས་དང་མཁོ་བའི་ཡོ་བྱད་ཀྱི་གོས་དེ་གཉིས་ལས་གཞན་་་་་་ལྷག་པའི་ཡོ་བྱད་ཀྱི་གོས་དུ་མ་ཡང་་་་་་འཆང་བར་བྱའོ། །
ཞེས་པ་ནས་ཏེ། བསྡུས་པ་ལས། གང་ཟག་ཅི་འདྲ་བས་ཆོས་གོས་ལྷག་པར་བཅང་བར་བྱ་ཞེ་ན། འཐོབ་པ་ཉུང་བ་་་་་་སྟེ་རྙེད་པ་ཆུང་བ་དང་། བདེ་བས་བསྐྱེད་པ་་་་་་སྟེ་བསྐྱིད་དེ་པ་ལས་རབ་ཏུ་བྱུང་བ་དང་། ལྷ་ལས་ཚེ་འཕོས་པས་དངོས་པོ་ཡིད་དུ་འོང་བ་འདོད་པ་དང་། ན་བ་དང་། རྔུལ་དང་དྲི་མ་མང་བ་དང་། ཤིག་དང་སྲོ་མ་མང་བ་དང་། འཁྲུག་པ་མང་བའི་ཡུལ་་་་་་ཏེ་ཡུལ་ངན་པ་ན་གནས་པ་དང་། ཞལ་ཏ་བྱེད་པ་ལས་ཀྱི་མཐའ་་་་་་སྟེ་བྲེལ་བ་མང་བ་དང་། ཆོས་གོས་དང་དེ་ལ་ཆགས་པའི་ཉོན་མོངས་པ་ཆུང་འབྲིང་ཆེན་པོ་དག་ལ་གཉེན་པོས་སོ་སོར་རྟོག་པའི་སྟོབས་ཅན་གྱིས་སོ་ཞེས་གང་ཟག་དགུས་ཆོས་གོས་ལྷག་པ་འཆང་དུ་གནང་བར་གསུངས་སོ། །
དེ་བཞིན་གཤེགས་པའི་མཆོད་རྟེན་གྱི་དཀོར་ནི་བདག་གིར་བྱ་བའི་ཕྱིར་བགོ་བར་མི་བྱ་ཞེས་སོ། །
བསྲུང་བསྐྱབ་བྱ་བའི་ཕྱིར་བགོ་བ་བཀག་པ་ནི་མ་ཡིན་ནོ་ཞེས་ཊཱི་ཀ་ལས་བཤད་དོ། །
དམིགས་བསལ་གཞན་ཡང་་་་་་ཊཱི་ཀ་ལས་ཉན་ཐོས་དང་རང་སངས་རྒྱས་ཀྱི་མཆོད་རྟེན་གྱི་དཀོར་ནི་འདིར་མ་གཏོགས་ཏེ། དེ་ནི་དགེ་སློང་གི་ནོར་ཉིད་དུ་བགོ་བར་བྱ་བ་ཡིན་པའི་ཕྱིར་རོ་ཞེས་སོ། །
གྲོང་མཐའི་གནས་དང་དགོན་པའི་གནས་མཚམས་ཐ་དད་པ་ན་དགོན་པའི་གནས་དེར་་་་་་དགེ་སློང་དག་དབྱར་གནས་ཏེ་དགག་དབྱེ་བྱས་ནས་མཚམས་པོ་ཆེ་བཅད་་་་་་ཅིང་གནས་གཉིས་མཚམས་གཅིག་ཏུ་གྱུར་པ་ན་དགོན་པར་་་་་་དབྱར་ཚུལ་སྦྱོར་བའི་སྦྱིན་བདག་དེས་་་་་་དགོན་པ་དེ་ན་གྲོང་མཐའ་བའི་དགེ་འདུན་རྣམས་ཀྱང་བོས་ནས་མཆོད་སྟོན་དྲངས་ཏེ་ཆོས་གོས་ལ་སོགས་པ་འབུལ་བ་ན་སྦྱིན་བདག་གིས་འདི་སྙམ་དུ་ཁོ་བོས་དགེ་འདུན་ཙམ་གྱི་ཕྱིར་དབུལ་བར་བྱ་སྟེ་རྙེད་པ་འདི་ནི་གང་དབང་བའི་དགེ་འདུན་དེས་ལེན་པར་འགྱུར་རོ་སྙམ་སྟེ་རྙེད་པ་འདི་དགེ་འདུན་ལ་དབུལ་ལོ་ཞེས་ཟེར་ན། དབྱར་གནས་དུས་ཀྱི་མཚམས་སུ་གཏོགས་པའི་དགེ་འདུན་་་་་་དགོན་པ་བ་རྣམས་ཁོ་ན་དབང་ངམ་རྙེད་པ་འབུལ་དུས་ཀྱི་མཚམས་སུ་གཏོགས་པའི་དགེ་འདུན་་་་་་གྲོངམཐའ་པ་རྣམས་ཀྱང་དབང་ཞེ་ན། རྙེད་པ་ལ་ནི། ཞེས་སྨོས་ཏེ། རྙེད་པ་ནི་དགེ་འདུན་ལ་འབུལ་ལོ་ཞེས་དགེ་འདུན་ཙམ་གྱི་ཕྱིར་འབུལ་བར་བྱེད་ན་དབྱར་གནས་པའི་རྙེད་པ་ལ་ནི་དབྱར་གནས་པའི་དུས་ཀྱི་མཚམས་སུ་གཏོགས་པའི་དགེ་འདུན་རྣམས་ཁོ་ན་དབང་བ་ཉིད་དུ་འཇུག་གོ །དེ་ཡང་ཊཱི་ཀ་ལས་་་་་་རྙེད་པ་དེ་གནས་ཀྱིས་བསྟབས་པ་ཡིན་པའི་ཕྱིར་རོ་ཞེས་སྲ་བརྐྱང་གི་གཞི་ཞུ་བ་ལས་གསུངས་ཏེ་དེའི་དོན་ནི། རྙེད་པ་དེ་དབྱར་གྱི་གནས་དེས་བསྒྲུབས་པ་ཡིན་པའི་ཕྱིར་ཞེས་བཤད་དོ། །

དེས་ན་རྙེད་པ་འབུལ་དུས་ཀྱི་མཚམས་སུ་གཏོགས་པའི་དགེ་འདུན་གཞན་གྲོང་མཐའ་པ་རྣམས་ནི་མི་དབང་ངོ་། །
ཐམས་ཅད་དུའམ་ཞེ་ན་ཊཱི་ཀ་ལས་གལ་ཏེ། སྦྱིན་བདག་གིས་དགེ་སློང་འདི་དག་དང་གཞན་དག་ལ་ཡང་འབུལ་ལོ་ཞེས་ཡོངས་སུ་བཅད་པར་བྱེད་ན་ནི་དེའི་ཚེ་གཞན་དག་ཀྱང་དབང་བར་ཐེ་ཚོམ་མེད་དོ་ཞེས་སོ། །
་་་་་དགེ་ཚུལ་དང་དགེ་ཚུལ་མ་དག་ནི་དབྱར་གནས་པ་ལ་སོགས་པའི་དགེ་འདུན་ལ་ཕུལ་བ་གོས་སམ། གོས་ཀྱི་རིན་གྱི་་་་་་རྙེད་པ་སུམ་ཆ་དབྲི་བ་སྟེ་སུམ་གཉིས་དབང་བ་ཉིད་དོ། །
འོ་ན་ལུང་སིལ་བུ་ལས་དགེ་ཚུལ་དང་དགེ་ཚུལ་མ་དག་ལ་ནི་སུམ་ཆ་གཅིག་བྱིན་ཅིག་ཅེས་གསུངས་ལ། དེ་ཁོ་ན་ལྟར་ལུང་ཞུ་བ་དང་འོད་ལྡན་ལས་བཤད་ཅིང་། རྩ་བ་སུམ་བརྒྱ་བ་ལས་ཀྱང་། དགེ་ཚུལ་སུམ་ཆ་གཅིག་ནི་དབང་བར་འགྱུར། །
བསྙེན་པར་རྫོགས་པར་འདོད་ན་ཆ་གཉིས་ཏེ། །
ཞེས་བཤད་པ་དང་འགལ་ཞེ་ན། ལུང་ལས་འདོན་པ་ཐ་དད་པ་ལུགས་གཉིས་བྱུང་ཡང་། ལུང་གང་ལས་མདོ་རྩ་བས་བསྡུས་པའི་ལུང་གཙོ་བོར་བྱས་ཏེ། མདོ་རྩ་འགྲེལ་ལྟར་བཟུང་ངོ་། །
ལུང་སིལ་བུ་ལས། དགེ་སློང་ལ་ནི་ཆོས་གོས་གསུམ་དགོས་ཀྱི། དགེ་ཚུལ་དག་ལ་ནི་སྟོད་གཡོགས་དང་མཐང་གོས་སུ་ཟད་ན་ཞེས་གསུངས་པས་ཀྱང་དགེ་ཚུལ་རྣམས་གོས་ཀྱི་རྙེད་པ་སུམ་གཉིས་དབང་བར་འཐད་དོ། །
འདིའི་དམིགས་བསལ་ནི་རས་ལ་ནི་མཉམ་པ་ཉིད་ཅེས་པ་དང་ཤི་བའི་ཡོ་བྱད་ལ་ཡང་མཉམ་པ་ཉིད་དོ། །
འདི་ལ་བསྙེན་པར་མ་རྫོགས་པ་ཐམས་ཅད་དབང་བ་ཉིད་དོ། །
་་་་་དགེ་ཚུལ་བསྙེན་པར་རྫོགས་པར་འདོད་པ་དང་དགེ་སློབ་མ་དག་ཀྱང་་་་་་གོས་ཀྱི་རྙེད་པ་ལ་དགེ་སློང་དང་མཉམ་པ་ཉིད་དོ། །
འོ་ན་ལུང་སིལ་བུ་ལས། དགེ་ཚུལ་ཕ་བསྙེན་པར་རྫོགས་པར་འདོད་པ་དང་དགེ་སློབ་མ་ལ་སུམ་གཉིས་བྱིན་ཅིག་ཅེས་གསུངས་ལ། རྩ་བ་སུམ་བརྒྱ་པ་ལས་ཀྱང་། བསྙེན་པར་རྫོགས་པར་འདོད་ན་ཆ་གཉིས་ཏེ་ཞེས་བཤད་པ་དང་འགལ་ཞེ་ན། ལུང་ལས་འདོན་པ་ཐ་དད་པ་ལུགས་གཉིས་སུ་བྱུང་ཡང་སྔར་བཞིན་མདོ་རྩ་འགྲེལ་ལྟར་བཟུང་ངོ་། །
སམ་པྲ་བ་ཏ་ཞེས་པ་ནི་་་་་་བོད་སྐད་དུ་བསྒྱུར་ན་མཉམ་པར་གྱུར་ཅིག་ཅེས་པ་སྟེ། ཊཱི་ཀ་ལས་བི་ཤ་མ་པྲ་བ་ཏ་ཞེས་པ་ནི་མི་མཉམ་པར་གྱུར་ཅིག་ཅེས་བྱ་སྟེ། དུག་ཏུ་གྱུར་ཅིག་ཅེས་བྱ་བའི་དོན་ཡིན་ནོ། །
དུག་མེད་པར་གྱུར་པ་ནི་མཉམ་པར་གྱུར་པ་སྟེ། ས་མ་པྲ་བ་ཏ་ཞེས་ཡ་བ་ཡིན་ནོ་ཞེས་བཤད་་་་་་ཊཱི་ཀ་ལས་ཟས་འབྲིམ་པར་བྱེད་པའི་གང་ཟག་གིས་དགེ་སློང་གི་མངོན་སུམ་དུ་ས་མ་པྲ་བ་ཏ་ཞེས་པའི་སྔགས་འདི་བརྗོད་ན་ཟས་དུག་ཅན་ཀྱང་དུག་མེད་པར་འགྱུར་རོ་ཞེས་བཤད་དོ། །
ལུང་ལས་འབྱོར་ཚོགས་ཞེས་གསུངས་པ་དང་ཟས་སྐོམ་དག་ཀྱང་དུག་མེད་པར་འགྱུར་རོ་ཞེས་གསུངས་སོ། །
སམ་པྲ་བ་ཏ་ཞེས་པ་དེ་བོད་སྐད་དུ་བསྒྱུར་ཏེ་ལུང་དང་འགྲེལ་ཆུང་ལས་འབྱོར་ཚོགས་ཞེས་བཤད་དོ། །
དོ། །
སྟོད་གཡོགས་སྨད་གཡོགས་་་་་་འབྲིང་གིས་སོ། །
ཞེས་པ་་་་་་འདིས་བཅས་པ་གསུམ་བསྟན་ཏེ་སྒྲུབ་པ་དངོས་སུ་བསྟན་ནས་དགག་པ་གཉིས་ཤུགས་ཀྱིས་བསྟན་ཏོ། །
འདི་ནི་ལུང་གླེང་གཞི་ལས། གོས་བཟང་པོ་ཡང་མ་དོར་ཅིག་ངན་པ་དང་ཡང་མ་དོར་བར་་་་་་ཞེས་དགག་པ་གཉིས་གསུངས་ནས་སྒྲུབ་པ་གཅིག་གསུངས་པ་ནི་འབྲིང་པོ་དང་འོར་ཅིག་ཅེས་གསུངས་སོ། །
སྟོད་གཡོགས་སྨད་གཡོགས་གཉིས་ཀྱི་རྫས་ལྷག་མས་རོ་དོར་བར་མི་བྱ་སྟེ། སྟོད་གཡོགས་སྨད་གཡོགས་ཟུང་ཅིག་ལས་གཞན་པའི་གོས་མང་པོ་རྣམས་དང་ལྷུང་བཟེད་དང་བཅས་ཏེ་རོ་དོར་བར་མི་བྱའོ་ཞེས་དོན་དེ་ལྟར་ལུང་ལས་གསུངས་སོ། །

རྣམ་བཤད་ཉི་མའི་འོད་ཟེར་ལས་གོས་ཀྱི་གཞིའི་རྣམ་པར་བཤད་པ་རྫོགས་སོ།།  ༈  །།ད་ནི་ཀོ་ལྤགས་ཀྱི་གཞི་འཆད་དོ། །
ཡུལ་དབུས་་་་་་ནི་རྡོ་རྗེ་གདན་དང་བཅས་ཏེ་ཡུལ་དབུས་ཀྱི་མཚམས་་་་་་བསྟན་པར་བྱ་སོ་ཞེས་སོ། །
ལི་ཁར་ཤིང་འཕེལ་ནི་གྲོང་ཁྱེར་ཡིན་ནོ། །
་་་་་ལུང་གཞི་ལས་ལི་ཁ་ར་ཤིང་འཕེལ་ཞེས་བྱ་བའི་གྲོང་ཡོད་དེ་ཞེས་གསུངས་སོ། །
འོད་ལྡན་ལས་ཀྱང་ལི་ཁ་ར་ཤིང་འཕེལ་ཞེས་བྱ་བའི་གྲོང་ཁྱེར་ཡོད་དེ་ཞེས་སོ། །
མ་ག་དྷ་བཟང་མོའི་རྟོགས་པ་བརྗོད་པ་ལས་བུ་རམ་ཤིང་འཕེལ་ཞེས་གསུངས་ཏེ། ལི་ཁ་ར་ནི་བུ་རམ་གྱི་ལྦུ་བའི་བྱེ་བྲག་ཡིན་ནོ། །
ཞེས་གསུངས་སོ། །
དེའི་ཤར་ཕྱོགས་ཀྱི་མདུན་གྱི་ནགས་ལི་ཁ་རའི་ཤིང་ཚང་ཚིང་ཅན་དེ་ཕན་ཆད་ནི་མཐའ་འཁོབ་ཡིན་ནོ། །
ཨུ་ཤི་རའི་་་་་་ལུང་གཞི་ལས་འདམ་བུ་ཅན་ཞེས་བྱ་བའི་གྲོང་ཡོད་པས་དེའི་ཕ་རོལ་ན་འདམ་བུ་ཅན་ཞེས་བྱ་བའི་ཆུ་ཡོད་པ་དེ་ནི་དབུས་སོ། །
འགྲེལ་ཆུང་ལས་བྲམ་ཟེ་སྤུན་གཉིས་ཀ་བ་དང་ཉེ་བའི་ཀ་བའི་གྲོང་ཁྱེར་ཞེས་སོ། །
རི་ནི་རྩྭ་དྲེས་མའི་རི་སྟེ། མའི་སོ་སོ་ཐར་པའི་ཐར་པའི་འགྲེལ་བ་ལས་ཨུ་ཤི་ར་ཞེས་བྱ་བ་ནི་དྲེས་མའི་རྩ་བའོ་ཞེས་བཤད་ཅིང་་་་་་ཨུ་ཤི་ར་ཞེས་བྱ་བའི་རི་ནི་དྲེས་མའི་རྩ་བའི་ཞེས་ཀྱང་བྱ་སྟེ་དེ་ནི་ཆེད་དུ་བརྗོད་པའི་ཚོམས་ཀྱི་འགྲེལ་པ་ལས་ཀྱང་་་་་་ཨུ་ཤི་ར་ཞེས་པ་དེ་རྩྭ་དྲེས་མ་ཡིན་པར་བཤད་དོ། །
འོ་ན་ལི་ཁ་རའི་ཤིང་ཚང་ཚིང་ཅན་དེ་ཉིད་དུ་མཐའ་འཁོབ་ཀྱི་གྲངས་ཚང་བ་སྟེ། ལྔའི་ཚོགས་ཀྱིས་བསྙེན་རྫོགས་གནང་ངམ་མི་གནང་། དེ་བཞིན་དུ་ཨུ་ཤི་རའི་རི་དེ་ཉིད་ཡུལ་དབུས་སུ་གཏོགས་སམ་མཐའ་འཁོབ་ཏུ་གཏོགས། རི་དེའི་སྟེང་དུ་གཙུག་ལག་བྱས་ན་གནས་དེར་ལྔའི་ཚོགས་ཀྱིས་བསྙེན་རྫོགས་བྱེད་པ་གནང་ངམ་མི་གནང་་་་་་ཞེས་འདྲི་ན། འདུལ་བ་བསྡུས་པ་ལས། ལི་་་་་་ཤར་ཁ་ར་ཚང་ཚིང་། བྱང་་་་་་ཨུ་ཤི་རི། དེ་བཞིན་ནུབ་་་་་་གྲོང་དང་ཉེ་བའི་གྲོང་། ལྷོ་་་་་་ཆུ་ཀླུང་འདམ་བུ་མངའ་རྒྱུན་ཏེ། །
ཤར་དང་བྱང་ཕྱོགས་སྩོགས་རྣམས་སུ། །
འདི་ནི་མཐའ་འཁོབ་མཚན་ཉིད་དོ། །
ཞེས་་་་་་དེ་རྣམས་མཐའ་འཁོབ་ཡིན་པར་བཤད་ཀྱང་། ལུང་་་་་་དེའི་རྗེས་སུ་མི་འབྲང་སྟེ་ཀོ་ལྤགས་ཀྱི་གཞི་ལས། ལི་ཁ་ར་ཚང་ཚིང་ཞེས་བྱ་བ་དེ་ནི་དབུས་སོ། །
དེ་ཕན་ཆད་ནི་མཐའ་འཁོབ་བོ། །
ཨུ་ཤི་རའི་རི་ཞེས་བྱ་བ་ཡོད་དེ། དེ་ནི་དབུས་སོ། །
དེ་ཕན་ཆད་ནི་མཐའ་འཁོབ་བོ་ཞེས་གསུངས་སོ། །
འདིར་སྔར་བཅས་ནི་ལུང་ལས་དགེ་སློང་གིས་མཆིལ་ལྷམ་བཅང་པར་མི་བྱའོ་ཞེས་གསུངས་ཏེ། དེའི་དམིགས་བསལ་ནི། མཐའ་འཁོབ་ཏུ་མཆིལ་ལྷམ་དག་བཅང་བ་ལ་སོགས་པའོ། །
ལུང་ལས་གཙུག་ལག་ཁང་དུ་ནི་ཀོ་ལྤགས་ཀྱི་སྟན་ལ་འདུག་པར་མི་བྱ། ཉལ་བར་མི་བྱ་་་་་་འདུག་གམ་ཉལ་ན་འགལ་ཚབས་ཅན་དུ་འགྱུར་རོ། །
ཞེས་བཀག་ཀྱང་ཁྱིམ་གཞན་དུ་གཞན་མེད་ན་ཀོ་ལྤགས་ལ་འདུག་པར་བྱ་ཞེས་གནང་ངོ་། །
ལུང་ལས་དོམ་ལྤགས་དེ་ཐམས་ཅད་ནི་མིག་ལ་ཕན་ནོ་ཞེས་གསུངས་ལ། དོམ་ལྤགས་དེ་་་་་་རྐང་པའི་གནས་སུ་འདིང་ཞེས་པ་ནི་མིག་གི་རྩ་རྐང་མཐིལ་ན་ཡོད་པས་མིག་ལ་ཕན་པ་སྟེ། སྨན་པ་འཚོ་བྱེད་ཀྱི་བྱུང་བས་ཤེས་སོ། །
ལུང་ལས་དགེ་སློང་གིས་ཀོ་ལྤགས་བཅང་བར་མི་་་་་་བཅང་ན་འགལ་ཚབས་ཅན་དུ་འགྱུར་རོ། །
བྱའོ། །
ཞེས་སྤྱིར་བཏང་བ་གསུངས་ཏེ། དེའི་དམིགས་བསལ་ནི། ཨ་སྨ་པ་རན་ཏ་དག་ཏུ་ནི་ཀོ་ལྤགས་མི་བཅང་བར་མི་བྱའོ་ཞེས་་་་་་མི་བཅང་བར་མི་བྱའོ་ཞེས་བསྒྲུབ་པའི་བསླབ་པ་འདྲ་ཡང་སོ། །

འདི་ནི་གནང་བའི་བསླབ་པ་སྟེ། ཊཱི་ཀ་ལས་ཡུལ་ཨ་སྨ་པ་རན་ཏན་དག་ཏུ་ནི་ཀོ་ལྤགས་ཅི་དགར་འཆང་དུ་གནང་བས། དེ་ལས་གཞན་པ་དག་ཏུ་བཀག་ཅེས་བཤད་དོ། །
ལུང་མ་མོ་ལས་ཀྱང་ལྗོངས་ཨ་སྨ་པ་རན་ཏར་ནི་པགས་པ་དང་རྟག་ཏུ་ཁྲུས་གནང་བར་གསུངས་ཏེ། ལྗོངས་གཞན་དུ་ནི་མ་ཡིན་ནོ་ཞེས་གསུངས་སོ། །
འོ་ན་ཨ་སྨ་པ་རན་ཏ་ལས་གཞན་པའི་མཐའ་འཁོབ་ཏུ་ཀོ་ལྤགས་གནང་ངམ་མི་གནང་ཞེ་ན་འོད་ལྡན་ལས་ཡུལ་མཐའ་འཁོབ་དག་ཏུ་ནི་མལ་དང་སྟན་གཉིས་ཀ་ལ་ཡང་ཀོ་ལྤགས་གནང་ངོ་ཞེས་གསུངས་སོ། །
རྣམ་བཤད་ཉི་མའི་འོད་ཟེར་ལས། ཀོ་ལྤགས་ཀྱི་གཞིའི་རྣམ་པར་བཤད་པ་རྫོགས་སོ།།  ༈  །།ད་ནི་སྨན་གྱི་གཞི་འཆད་དེ། སྨན་བསྟེན་པར་བྱའོ་ཞེས་སོ། །
འདིའི་སྤྱི་དོན་ལ་གཉིས་ལས། དང་པོ་དགོས་པའི་དོན་ནི། སྨན་བསྟེན་པས།་་་་་དགེ་སློང་བདེ་བ་ལ་རེག་པར་གནས་པ་དང་སྦྱིན་བདག་གིས་བསོད་ནམས་འཐོབ་པའོ། །
གཉིས་པ་བསྡུས་པའི་དོན་ལ་བདུན་ལས། དང་པོ་སྨན་དེ་རྒྱུ་གང་ལས་བསྒྲུབ་པ་ནི། ལོག་འཚོ་སྤངས་ཤིང་ཡང་དག་པའི་འཚོ་བ་ལས་བསྒྲུབ་པའོ། །
གཉིས་པ་སྨན་གྱི་དབྱེ་བ་ནི། དབྱེ་གཞི་ནི་སྨན་ཙམ་མོ། །
སྨན་མཚན་ཉིད་ཐ་དད་ཀྱི་སྒོ་ནས་ཕྱེ་བས་འདིར་སྨན་རྣམ་པ་བཞིར་དབྱེ་སྟེ། དེ་ནི་རྣམ་པ་བཞི་་་་་དུས་སུ་རུང་བ་དང་། ཐུན་ཚོད་དུ་རུང་བ་དང་། ཞག་བདུན་པ་དང་། འཚོ་བའི་བར་དུ་བཅང་བ་ཉིད་དོ། །
འོ། །
ཞེས་གསུངས་སོ། །
གསུམ་པ་སྨན་གྱི་མཚན་ཉིད་ལ་གཉིས་ལས། དང་པོ་སྨན་སྤྱིའི་མཚན་ཉིད་ལ། མཚན་གཞི་ནི་ཕྱི་རོལ་གྱི་དངོས་པོ་ཙམ་སྟེ། ལུང་ལས་བྲམ་ཟེའི་ཁྱེའུ་དག་འདི་དག་ཐམས་ཅད་ནི་སྨན་ཡིན་ཞེས་དྲང་སྲོང་རྒྱུན་ཤེས་ཀྱིས་བཤད་པ་བཞིན་ནོ། །
སྨན་གྱི་ཐ་སྙད་དུ་མཚོན་པའི་མཚན་ཉིད་ནི། དྲི་རོ་རེག་བྱ་སྟེ་སྐྱེ་མཆེད་གསུམ་འདུས་པའི་བདག་ཉིད་དོ། །
གཉིས་པ་སྨན་སོ་སོའི་མཚན་ཉིད་ལ་བཞི་ལས། དུས་སུ་རུང་བའི་སྨན་གྱི་མཚན་ཉིད་ནི། དངོས་པོ་གང་ཞིག་བཀྲེས་པའི་ནད་སེལ་བ་ལ་གཙོ་བོར་ཞུགས་པའོ། །
ཐུན་ཚོད་དུ་རུང་བའི་སྨན་གྱི་མཚན་ཉིད་ནི། རྒྱུ་དུས་སུ་རུང་བ་ལས་བྱུང་། ངོ་བོ་བཏུང་བའི་བདག་ཉིད་དུ་གནས། ཅུང་ཟད་སླ་བའོ། །
ཞག་བདུན་པའི་སྨན་གྱི་མཚན་ཉིད་ནི། དངོས་པོ་གང་ཞིག་བཀྲེས་པ་དང་འདུས་པ་གཉིས་ཀའི་ནད་སེལ་བ་ལ་གཙོ་བོར་ཞུགས་པའོ། །
འཚོ་བའི་བར་དུ་བཅང་བའི་སྨན་གྱི་མཚན་ཉིད་ནི། དངོས་པོ་གང་ཞིག་འདུས་པའི་ནད་སེལ་བ་ལ་གཙོ་བོར་ཞུགས་པའོ། །
བཞི་པ་སྨན་བྱིན་གྱིས་བརླབ་པའི་ཚུལ་དང་། ལྔ་པ་སྨན་ལོངས་སྤྱོད་པའི་ཚུལ་དང་། དྲུག་པ་རུང་ཁང་བློ་མཐུན་བྱ་བ་དང་། བདུན་པ་ཟས་ཀྱི་རྒྱུ་མཐུན་ཟག་པ་འདོར་བའི་ཚུལ་ནི་འོག་ཏུ་རང་རང་གི་སྐབས་སུ་འཆད་པར་འགྱུར་རོ། །
ཡན་ལག་གི་དོན་ནི་སྨན་བསྟེན་པར་བྱ་ཞེས་སོ། །
སྨན་བཞི་ལས་་་་་་དང་པོ་དུས་སུ་རུང་བ་མ་ཡིན་པ་གཞན་གསུམ་པོ་དག་ནི་ནད་པའི་ཕྱིར་བྱིན་གྱིས་བརླབ་ཅིང་བསྟེན་པར་བྱའོ། །
ཊཱི་ཀ་ལས་དེ་དག་ནི་ནད་པའི་ཕྱིར་གནང་བ་ཡིན་གྱི་མི་ན་བའི་ཕྱིར་ནི་མ་ཡིན་ནོ་ཞེས་སོ། །
ལུང་གཞི་ལས་ཐུན་ཚོད་དུ་རུང་བ་བྱིན་གྱིས་བརླབས་པ་དང་ཞག་བདུན་པ་བྱིན་གྱིས་བརླབས་པ་དང་། འཚོ་བའི་བར་དུ་བཅང་བ་བྱིན་གྱིས་བརླབས་པ་དེ་དག་ཕྲོ་མ་འཚལ་བས་འཚལ་དུ་རུང་ངམ། ཉེ་བར་འཁོར་མི་རུང་ངོ་ཞེས་གསུངས་སོ། །
དེའི་དམིགས་བསལ་ནི་བུ་རམ་བྱིན་གྱིས་བརླབས་པ་དེ་དགེ་སློང་ལམ་དུ་ཞུགས་པ་དང་དགེ་བསྐོས་ལ་སོགས་པས་བཟའ་རུང་སྟེ། གཞུང་འདི་ཉིད་དུ་འཆད་པར་འགྱུར་རོ། །

ཅོ་ཚྭ་ནི་ཤིང་ཐོག་ཀུ་ཤུ་ཡིན་ཏེ། ལས་བརྒྱ་པའི་མདོ་ལས་གསུངས་ཤིང་། འོད་ལྡན་ལས་ཀུ་ཤུ་ཡིན་པར་བཤད་དོ། །
རུང་ཆུས་བཏབ་པ་ལ་སོགས་པ་དེ་ལྟ་བུ་ཉིད་ཀྱི་མདུན་རོལ་ཏུ་ཆུས་མ་བཏབ་ཅིང་ཚགས་ཀྱིས་མ་བཙགས་པ་དེ་སྲིད་དུ་བཅོས་པའི་ཚྭ་ལ་སོགས་པ་དག་ལ་བསྙེན་པར་རྫོགས་པ་མཚན་མཐུན་པས་ཟ་བའི་ཆེད་ཀྱི་བྱིན་ལེན་བྱ་བའི་ཕྱིར་རེག་ཏུ་མི་རུང་སྟེ་་་་་་འདི་ཉིད་ཀྱི་ཊཱི་ཀ་ལས་བསྙེན་པར་རྫོགས་པ་མཚན་མཐུན་པས་བྱིན་ལེན་མི་བྱའོ་ཞེས་གསུངས་སོ། །
རྩ་བ་མེ་དྭངས་པ་ལྟ་བུའི་རྒྱུ་དུས་སུ་རུང་བ་ཡིན་ཞིང་། བཏུང་བ་དེའི་ངོ་བོ་ཐུན་ཚོད་དུ་རུང་བ་ཡིན་པ་ལྟ་བུ་སྟེ་་་་་་བཏུང་བ་དེའི་རྫས་སམ་རྒྱུ་དེ་ནི་འབྲས་བུ་བཏུང་བ་དེ་དང་སྨན་གྱི་རིགས་གཅིག་པ་དེ་ཉིད་མ་ཡིན་ཞིང་བཅས་ལྡན་མཚན་མཐུན་བསྙེན་རྫོགས་ཀྱིས་རེག་ན་ལག་ཉའི་ཉེས་པར་འགྱུར་བའི་ཕྱིར། གལ་ཏེ་བཏུང་བ་དེའི་རྒྱུ་དུས་སུ་རུང་བ་ལས་སྒྲུབ་པ་ཡིན་ན་ཆོས་ཅན། བསྙེན་རྫོགས་ཀྱིས་སྦྱར་ཞིང་ཚགས་ཀྱིས་བཙག་པར་མི་བྱ་སྟེ་ཞེས་ཤུགས་ཀྱིས་བསྟན་ཏོ། །
འོ་ན་གང་གིས་སྦྱར་ཞིང་ཚགས་ཀྱིས་བཙག་པར་བྱ་ཞེ་ན། བསྙེན་པར་མ་རྫོགས་པས་སྦྱར་ཞིང་ཚགས་ཀྱིས་ཀྱང་བཙག་པར་བྱ་ཞེས་སོ། །
བཏུང་བའི་རྒྱུ་དེ་བུ་རམ་ལྟ་བུ་་་་་་དུས་མ་ཡིན་པར་རུང་བ་ཉིད་ཡིན་ན་ནི་བསྙེན་པར་རྫོགས་པས་སྦྱར་ཞིང་བཙགས་པ་ལ་ཡང་ཉེས་པ་མེད་དོ་ཞེས་རང་གི་རྣམ་བཤད་དང་ཊཱི་ཀ་ལས་མཐུན་པར་གསུངས་ཏེ། དེ་ནི་མདོ་རྩ་བས་ཀྱང་ཤུགས་ཀྱིས་བསྟན་ཏོ། །
འོ་ན་བཏུང་བའི་རྫས་དེ་དགེ་སློང་གིས་ཚགས་ཀྱིས་བཙག་ཏུ་རུང་ན། བྱིན་ལེན་མ་བྱས་པར་རེག་ན་ནི་ལག་ཉར་བླངས་པའི་ཉེས་པར་འགྱུར་ལ། བྱིན་ལེན་བྱས་ནས་ཚགས་ཀྱིས་འཚག་གོ་ཞེ་ན། དེ་ལྟ་བུ་ཉིད་ཀྱི་མདུན་རོལ་ཏུ་བསྙེན་པར་རྫོགས་པ་མཚན་མཐུན་པས་རེག་ཏུ་མི་རུང་ངོ་ཞེས་བཏུང་བའི་རྫས་དེ་ཚགས་ཀྱིས་མ་བཙགས་པ་ན་ཆོ་ག་མ་རྫོགས་པས་བཟའ་བའི་ཆེད་ཀྱི་བྱིན་ལེན་བྱར་མི་རུང་བར་གསུངས་པ་དང་འགལ་ལོ། །
དེས་ན་བཏུང་བའི་རྫས་དེ་དགེ་སློང་གིས་ཇི་ལྟར་ཚགས་ཀྱིས་བཙག་པར་བྱ་སྙམ་ན། བཏུང་བའི་རྫས་དེ་ཚགས་ཀྱིས་མ་བཙགས་པ་དེ་ལ་བཟའ་བའི་ཚད་ཀྱི་བྱིན་ལེན་བྱར་མི་རུང་ཡང་་་་་་ལག་ཉ་འགེགས་པའི་བྱིན་ལེན་བྱས་ཏེ་དགེ་སློང་གིས་སྦྱར་ཞིང་བཙག་པ་སྟེ། བམ་པོ་ལྔ་བཅུ་པ་ལས། གལ་ཏེ་དུས་མ་ཡིན་པར་རུང་བའི་རྫས་ལས་བཏུང་བ་དེ་སྦྱོར་ན་ནི། བསྙེན་པར་རྫོགས་པས་ཀྱང་རྫས་དེ་ཉིད་བྱིན་ལེན་བྱས་ཏེ་སྦྱར་ཞིང་བཙགས་ལ། གང་གི་ཚེ་འཐུང་བའི་ཆུ་གྲང་མོ་གདབ་པ་དང་། བྱིན་ལེན་སྟོབས་སུ་བཅུག་ནས་བཏུང་ཞེས་བཤད་དོ། །
ཁ་ཅིག་ན་རེ་་་་་་ཨ་རུ་རའི་ཐང་ལྟ་བུའམ་བུ་རམ་ཆབ་ལྟ་བུ་བྱིན་གྱིས་རློབ་པ་ན་བཏུང་བ་དེའི་རྒྱུ་བུ་རམ་ལྟ་བུ་དུས་མ་ཡིན་པར་རུང་བ་ལས་བཏུང་བ་དེ་སྦྱོར་ཞིང་བྱིན་གྱིས་བརླབ་པར་བྱེད་ན་ནི། བཏུང་བ་དེ་སྦྱོར་བ་ན་ཚགས་ཀྱིས་འཚག་དགོས་པར་མི་འཐད་དེ། ཕྱི་དྲོ་ཁ་ཟས་ཀྱི་ཤན་སྤང་མི་དགོས་པའི་ཕྱིར་ཞེས་ཟེར་བ་ནི་མི་རིགས་ཏེ། ཕྱི་དྲོ་ཁ་ཟས་ཀྱི་ཤན་སྤང་མི་དགོས་ཀྱང་། བཏུང་བ་དེ་རུང་ཆུ་མ་བཏབ་ཅིང་ཚགས་ཀྱིས་མ་བཙགས་ན་བཏུང་བ་བྱིན་གྱིས་བརླབ་པའི་ཆོ་ག་མི་ཚང་བའི་ཕྱིར་རོ། །
གལ་ཏེ་རྒྱུ་་་་་་བུ་རམ་ཤིང་ལྟ་བུ་དུས་སུ་རུང་བ་ལས་བཏུང་བ་དེ་སྦྱོར་ན་ཡང་ལག་ཉ་འགེགས་པའི་བྱིན་ལེན་བྱས་ཏེ་དགེ་སློང་གིས་སྦྱར་ཞིང་བཙག་ཏུ་རུང་བར་འགྱུར་ཞེས་མཚུངས་སོ་སྙམ་ན། མི་མཚུངས་ཏེ། བུ་རམ་ཤིང་ལྟ་བུ་རྒྱུ་དུས་སུ་རུང་བ་བྱིན་ལེན་བྱས་པ་ལས་བཏུང་བ་དེ་སྦྱོར་བ་ན་ཚགས་ཀྱིས་བཙགས་པ་ན་ཐུན་ཚོད་དུ་རུང་བར་འགྱུར་ཏེ་སྨན་གྱི་རིགས་གྱུར་པས་བྱིན་ལེན་ཞིག་སྟེ། དེ་ལ་རེག་ན་ལག་ཉའི་ཉེས་པར་འགྱུར་བའི་ཕྱིར་དང་། བུ་རམ་ལྟ་བུ་རྒྱུ་དུས་མ་ཡིན་པར་རུང་བ་བྱིན་ལེན་བྱས་པ་ལས་བཏུང་བ་དེ་སྦྱར་ཞིང་བཙགས་ཀྱང་སྨན་གྱི་རིགས་མ་གྱུར་ཅིང་བྱིན་ལེན་མ་ཞིག་པས་དེ་ལ་རེག་ཀྱང་ལག་ཉའི་ཉེས་པར་མི་འགྱུར་བའི་ཕྱིར་རོ། །

བཏུང་བའི་རྒྱུ་དེ་རྒུན་འབྲུམ་ལ་སོགས་པ་དུས་རུང་བ་ཉིད་ཡིན་ན་མཚན་མོའི་ཐུན་ཚོད་ཀྱི་མཐའ་གང་ཡིན་པ་དེ་བཏུང་བ་དེའི་མཐའ་ཡིན་ཏེ། བཏུང་བ་དེ་བྱིན་གྱིས་བརླབ་ཏུ་རུང་བའི་མཐའ་ཡང་དེ་ཡིན་ལ། བྱིན་གྱིས་བརླབ་པ་དེ་བཞག་ཅིང་བཏུང་དུ་རུང་བའི་མཐའ་ཡང་དེ་ཡིན་ནོ། འོ་ན་ཐུན་ཚོད་ཀྱི་མཐའ་དེ་རང་གང་ཞེ་ན། ལུང་གཞི་ལས་ཐུན་ཚོད་དུ་རུང་བའི་བཏུང་བ་འདི་དག་དུས་སུ་བྱིན་གྱིས་བརླབས་ན་དུས་མ་ཡིན་པར་ཡང་ལོངས་སྤྱོད་པར་བྱ་ལ་ནམ་གྱི་ཐུན་དང་པོ་ཐལ་ནས་ནི་ལོངས་སྤྱད་པར་མི་བྱའོ་ཞེས་གསུངས་ལ། ལུང་མ་མོའི་ཐུན་ཚོད་དུ་རུང་བའི་སྐབས་ལས། ཉིན་པར་དང་མཚན་མོའི་ཐུན་དང་པོའི་བར་དུ་བཏུང་བར་བྱ་སྟེ། ཞེས་གསུངས་སོ། །
ཉིན་པར་དང་སྲོད་ཀྱི་བར་དུ་བཏུང་བར་བྱ་སྟེ། ཞེས་ཀྱང་ལུང་མ་མོའི་ཐུན་ཚོད་དུ་རུང་བའི་སྐབས་ལས་གསུངས་སོ། །
་་་་་དེ་དང་མཐུན་པར་བམ་པོ་ལྔ་བཅུ་པ་ལས་ཀྱང་། མཚན་མོའི་ཐུན་ཚོད་དང་པོ་ལས་འདས་ན་གསོག་འཇོག་ཏུ་འགྱུར་ཞེས་བཤད་དོ། །
འོན་ཀྱང་མཚན་མོའི་ཐུན་ཚོད་ཀྱི་སྐད་ཅིག་དང་པོ་ལས་འདས་ན་གསོག་འཇོག་ཏུ་འགྱུར་ཞེས་དགོངས་པ་བཀྲལ་བར་བྱ་སྟེ་འགྲེལ་ཆུང་ལས་དྲོ་ཟོས་ནས་དམར་ཐག་མ་ཆད་ཚུན་ཆད་དགེ་སློང་འཐུང་དུ་དབང་། དམར་ཐག་གི་མཚམས་འདས་ཏེ་འཐུང་དུ་མི་དབང་ཞེས་གསུངས་ཤིང་། ཉི་མ་ནུབ་ཏེ་དམར་ཐག་ཆད་པ་ལས་འདས་ན་གསོག་འཇོག་བྱས་པའོ་ཞེས་ཀྱང་འགྲེལ་ཆུང་ལས་གསུངས་པ་དང་། ཊཱི་ཀ་་་་་་རྒྱལ་པོའི་ཕོ་བྲང་དུ་ནུབ་མོ་འགྲོ་བའི་སྐབས་ཀྱི་ལས་ཉི་མ་ནུབ་པའི་འོག་ཏུ་འོད་དམར་པོ་ཆགས་པ་གང་ཡིན་པ་དེ་འདས་པར་གྱུར་པ་གང་ཡིན་པ་དེ་མཚན་མོའི་དང་པོ་ཡིན་ཞེས་གསུངས་པས་ཀྱང་ངོ་། །
བཏུང་བ་དེའི་རྫས་སམ་རྒྱུ་དེ་དུས་སུ་རུང་བ་ལས་གཞན་ཞག་བདུན་པའམ་འཚོ་བའི་བར་དུ་བཅང་བ་ཉིད་ཡིན་ན་རྒྱུ་དེའི་བྱིན་གྱིས་བརླབ་ཏུ་རུང་བའི་མཐའ་གང་ཡིན་པ་དེ་ནི་འབྲས་བུ་བཏུང་བ་དེ་ནི་ལོངས་སྤྱོད་དུ་རུང་བའི་མཐའ་ཡང་དེ་ཡིན་པའོ། །
འདི་ནི་ལུང་སིལ་བུའི་བུ་རམ་གྱི་བཏུང་བའི་སྐབས་ནས་བཙུན་པ་བཏུང་བ་བཙགས་པ་དགུང་བདུན་པར་བྱིན་གྱིས་བརླབ་ཏུ་རུང་ངམ། ཉེ་བར་འཁོར་རུང་ངོ་ཞེས་གསུངས་པའོ། །
དེས་ན་རྒྱུ་ཞག་བདུན་པ་ལས་བྱས་པའི་འབྲས་བུ་བཏུང་བ་དེ་ཡང་ཞག་བདུན་པའི་རིགས་ཉིད་ཡིན་ལ། དེ་བཞིན་དུ་རྒྱུ་འཚོ་བའི་བར་བཅད་པ་ལས་བྱས་པའི་འབྲས་བུ་བཏུང་བ་དེ་ཡང་འཚོ་བའི་བར་དུ་བཅད་པའི་རིགས་ཉིད་ཡིན་པའོ། །
གལ་ཏེ་རྒྱུ་བུ་རམ་ལས་བྱས་པའི་བཏུང་བ་དེ། ཞག་བདུན་པའི་རིགས་ཉིད་ཡིན་ན་ནི།་་་་་ཐུན་ཚོད་དུ་རུང་བར་བྱིན་གྱིས་བརླབས་པར་གསུངས་པ་དང་འགལ་ཏེ་དེ་ཡང་རང་གི་རྣམ་བཤད་དང་ཊཱི་ཀ་ལས་དུས་སུ་རུང་བ་མ་ཡིན་པའི་རྫས་ལས་བྱས་པའི་བཏུང་བ་དེ་་་་་་སྔ་དྲོ་དང་ཕྱི་དྲོ་ལ་སོགས་པ་དུས་ཐམས་ཅད་དུ་བཏུང་དུ་རུང་བའི་ཕྱིར་བཏུང་བ་ཉིད་ཀྱི་ཕྱིར་དུས་ཐམས་ཅད་པ་ཉིད་ཡིན་པར་ཤེས་པར་བྱ་ཞིང་། བྱིན་གྱིས་བརླབ་པའི་ཕྱིར་ནི་ཐུན་ཚོད་དུ་རུང་བ་ཉིད་ཡིན་པར་ཤེས་པར་བྱའོ་ཞེས་གསུངས་པ་དང་འགལ་ཞེ་ན་་་་་་རྒྱུ་བུ་རམ་ལས་བྱས་པའི་བཏུང་བ་དེ་ཞག་བདུན་པའི་རིགས་ཉིད་ཡིན་ཡང་ཐུན་ཚོད་དུ་རུང་བར་བྱིན་གྱིས་བརླབ་ཏུ་རུང་སྟེ། དུས་ལྷག་པ་ལ་བརྟེན་ནས་མི་འཆགས་ཀྱང་། དུས་ཉུང་བ་ལ་བརྟེན་ན་སྐབས་འདིར་བྱིན་རླབས་འཆགས་པ་ཡོན་ཏན་ཡར་ལྡན་ཡིན་པའི་ཕྱིར་ཞེས་གསུངས་སོ། །
དེས་ན་ཊཱི་ཀ་ལས་ཐུན་ཚོད་ཀྱི་མཐའ་དང་ལྷན་ཅིག་འགལ་བ་མེད་དོ་ཞེས་གསུངས་ཏེ། ཐུན་ཚོད་དུ་རུང་བར་བྱིན་གྱིས་བརླབ་ཏུ་རུང་བའི་ཕྱིར་ཐུན་ཚོད་ཀྱི་མཐའ་དང་འགལ་བ་མེད་པའོ། །

རྒྱ་གར་གྱི་འདུལ་བ་འཛིན་པ་་་་་་འདིར་ཁ་ཅིག་ན་རེ་བུ་རམ་གྱི་བཏུང་བ་དེ་ཞག་བདུན་གྱི་ནང་ལོགས་སུ་རོ་དང་སླ་བ་མ་གྱུར་ན་བུ་རམ་གྱི་བཏུང་བ་དེ་ཞག་བདུན་པའི་རིགས་དེ་ཡིན་གྱི་གྱུར་ན་ནི་སྐད་ཅིག་མ་གང་ཚུན་ཆད་དེ་ཚུན་ཆད་པའི་རིགས་ཡིན་པ་སྟེ་ཞག་ལྔ་ན་རོ་སླ་བར་གྱུར་ན་བུ་རམ་གྱི་བཏུང་བ་དེ་སྨན་ཞག་ལྔའི་རིགས་ཡིན་གྱི་སྨན་ཞག་བདུན་པའི་རིགས་ནི་མ་ཡིན་པའོ་ཞེས་ཟེར་རོ། །
མ་གྱུར་ན་དེ་ཡིན་གྱི་ཞེས་པ་དེ་འཐད་ཀྱང་། གྱུར་ན་གང་ཚུན་ཆད་དེ་ཡིན་པའོ་ཞེས་ཟེར་བ་དེ་ནི་མ་ཡིན་ཏེ། བུ་རམ་གྱི་བཏུང་བ་དེ་སོ་སོའི་སྐྱེ་བོ་ཕལ་བ་རྣམས་ཀྱིས་བྱིན་གྱིས་བརླབ་པར་བྱ་བ་ཉིད་གཏན་ནས་མིན་པར་ཐལ་བར་འགྱུར་བའི་ཕྱིར་རོ། །
གཏན་ཚིགས་དེ་ཇི་ལྟར་གྲུབ་ན། བུ་རམ་གྱི་བཏུང་བ་དེ་ཚེས་ལྔ་ན་རོ་སླ་བར་འགྱུར་བ་དེའི་སྔ་རོལ་ཚེས་གཅིག་ལ་བྱིན་གྱིས་བརླབ་ན། ཞག་བདུན་པར་བྱིན་གྱིས་བརླབ་བམ། ཞག་ལྔ་པར་བྱིན་གྱིས་བརླབ། དང་པོ་ལྟར་ན་ནི་ཁྱེད་རང་ལྟར་ན་ཞག་ལྔ་ན་རོ་སླ་བར་འགྱུར་བ་དེ་ཞག་ལྔ་པའི་རིགས་ཉིད་ཡིན་པ་དེ་ལ་ཆོས་ཅན། ཞག་ལྔ་པ་ལ་ཞག་བདུན་པར་བྱིན་གྱིས་བརླབ་པར་མི་འཐད་པར་ཐལ། ཞག་ལྔ་པ་ལ་ཞག་བདུན་པར་བྱིན་གྱིས་བརླབ་ན་རང་དུས་པས་དུས་ལྷག་པ་ལ་བརྟེན་ནས་བྱིན་རླབས་མི་འཆགས་པར་གྱུར་བའི་ཕྱིར་དང་། གཉིས་པ་ལྟར་ན་དགེ་སློང་མངོན་ཤེས་མེད་པས་སྨན་བྱིན་གྱིས་རློབ་པ་ན། ད་གཟོད་ཞག་ལྔ་ན་རང་བཞིན་གྱིས་རོ་སླ་བར་འགྱུར་བ་དེ་ཆོས་ཅན། ད་གཟོད་ཞག་ལྔ་ན་རང་བཞིན་གྱིས་རོ་སླ་བར་འགྱུར་བ་དེ་ལ་ཕལ་བ་རྣམས་ཀྱིས་ཞག་ལྔ་པར་བྱིན་གྱིས་བརླབ་པར་བྱ་བ་མ་ཡིན་པར་ཐལ། ད་གཟོད་ཞག་ལྔ་ན་རང་བཞིན་གྱིས་རོ་སླ་བར་འགྱུར་བ་དེ་འབྱུང་བར་འགྱུར་བ་སོ་སོའི་སྐྱེ་བོ་ཕལ་པ་མངོན་ཤེས་མེད་པ་རྣམས་ཀྱི་ཤེས་པའི་ནུས་པས་བགྲོད་པ་མ་ཡིན་པའི་ཕྱིར་་་་་་རང་གི་རྣམ་བཤད་ལས་ཤེས་པའི་ནུས་པས་བགྲོད་པར་བྱ་བ་མ་ཡིན་ནོ། །
ཞེས་སོ། །
ཞེས་གསུངས་སོ། །
་་་་་དགག་པ་འདི་རྣམས་ནི་སློབ་དཔོན་ཡོན་ཏན་འོད་ཉིད་ཀྱི་བཞེད་པ་ལ་ཡང་མཚུངས་སོ་ཞེས་ཁ་ཅིག་ཟེར་ཏོ། །
ཞག་ལྔ་ན་རོ་སླ་བར་འགྱུར་བ་དེའི་སྔ་རོལ་ཏུ་བྱིན་གྱིས་རློབ་པའི་ཚེ་ན་ཞག་བདུན་པའི་རིགས་ཡིན་པས་ཞག་བདུན་པའི་བྱིན་རླབས་འཆགས་པ་དང་། ཞག་ལྔ་པའི་རིགས་ཉིད་དུ་འདོད་པ་ལྟར་ན་ཞག་བདུན་པའི་བྱིན་རླབས་མི་འཆགས་པ་སྟེ། དེ་གཉིས་ཤིན་ཏུ་མི་མཚུངས་སོ།་་་་་།འོན་ཀྱང་མངོན་ཤེས་མེད་ཀྱང་ད་གཟོད་ཞག་ལྔ་ན་རོ་སླ་བར་འགྱུར་བ་དེ་ཤེས་པ་སྲིད་དེ། བུ་རམ་གྱི་བཏུང་བ་དེ་ཞག་ལྡན་གཅིག་ཏུ་དང་བསྲེ་བར་བྱ་སྙམ་དུ་དམ་བཅས་པའི་ཞག་ལྔ་ན་བསྐོལ་ཏེ་སླ་བ་ཉིད་ཡོངས་སུ་གྱུར་པར་བྱ་སྙམ་དུ་དམ་བཅས་པ་ན་ནི་དེ་ལྟར་འབྱུང་བར་འགྱུར་བར་ཕལ་པ་རྣམས་ཀྱིས་ཀྱང་ཤེས་པར་ནུས། དུས་རུང་གི་ཕྱེ་མ་དང་འདྲེས་པའི་དབང་དུ་བྱས་ནས་དུས་སུ་རུང་བའི་ཕྱེ་མ་དང་སྦྱར་བའི་་་་་་ཆང་གི་སྣོད་དུ་བཅངས་ཏེ་ཆང་གི་དྲིས་བསྒོས་པ། བཏུང་བ་དག་ཐུན་ཚོད་དུ་རུང་བར། འདུས་པ་ཡིན་ཞེས་གསུངས་པའོ། །
ཞུན་མར་ནི་ཞག་བདུན་པ་ཡིན་ཡང་། མར་དཀར་ནི་དུས་སུ་རུང་བ་ཡིན་ཏེ། ཊཱི་ཀ་ལས་དུས་སུ་རུང་བ་མར་དང་ཞེས་བྱུང་བས་སོ་ཞེས་་་་་་སོག་ལ་སོགས་པ་གཙང་གི་འདུལ་འཛིན་ཁ་ཅིག་ཟེར་རོ། །
ཊཱི་ཀའི་ཚིག་་་་་་དེ་ནི་དུས་སུ་རུང་བ་མ་ཡིན་པ་མར་དང་ཞེས་པ་ལ་ཡི་གེ་ཆད་པ་སྟེ། དུས་སུ་རུང་བ་ཡིན་པ་་་་་་ཟར་རུང་ངོ་ཞེས་པའི་འབྲུ་སྣོན་ཡིན་པས་ཤེས་སོ། །

མར་དཀར་དུས་སུ་རུང་བ་ཡིན་ན་ལུང་སྨན་གྱི་གཞི་ལས་ཞག་བདུན་པ་ནི་མར་དཀར་དང་ཏིལ་མར་དང་སྦྲང་རྩི་དང་ཞེས་གསུངས་པ་དང་འགལ་ལོ། །
ཧྭགས་དང་ལི་ཁ་རའི་ཁྱད་པར་་་་་་སྔོན་གྱི་ལོ་ཙཱ་བ་ཆེན་པོ་རྣམས་ཀྱིས་བིད་པ་ཏ་ལས་འདི་ལྟར་བཤད་དེ། ནི་བུ་རམ་གྱི་ལྦུ་བའི་ཕྱེ་མ་རྡོག་པོར་མ་བྱས་པ་ན་ཧྭགས་ཞེས་བྱ། དེ་ཉིད་རྡོག་པོར་བྱས་པ་ན་ལི་ཁ་ར་ཞེས་བྱ་སྟེ། ཤ་ཁ་ར་་་་་་ཞེས་ཀྱང་བྱ་དང་་་་་་བོད་རྣམས་ཀྱིས་ཀ་ར་ཞེས་ཀྱང་བྱའོ། །
སབ་ཏ་པ་ར་ན་ནི། འདབ་མ་བདུན་པའོ། །
སྤྱི་བོའོ་ཞེས་པ་ནི་ཚི་ཡོད་པའི་ཞེས་པ་སྟེ། ལུང་ལས་ཏྲང་ཆུའོ་ཞེས་ཀྱང་གསུངས་སོ། །
ལུང་ལས་སྲ་རྩི་ནི་ཤིང་ས་ལའི་ཏྲང་ཆུའོ་ཞེས་་་་་་འོད་ལྡན་ལས་སྲ་རྩི་ཞེས་བྱ་བ་ནི་ཤིང་ས་རྫའི་ཞོ་ཡིན་ནོ་ཞེས་སོ། །
སོ། །
བཀྲུས་ནས་ཡང་ངོ་ཞེས་པ་ནི་ནད་པའི་ལུས་་་་་་འགྲེལ་ཆུང་ལས་སྨན་གྱིས་བཀྲུས་པའི་འོག་ཏུ་ཡང་ཆུ་ཐ་མལ་བས་ཀྱང་བཀྲུ་ཞེས་བཤད་ཀྱང་ལུང་ལས་ཆུ་ཐ་མལ་བས་ལན་གཉིས་བཀྲུ་བར་གསུངས་ལ་སྨན་ཁུ་བྱུགས་ཏེ་ལག་པས་ཇི་ཙམ་ཆོག་གི་བར་དུ་ལུས་མཉེས་ནས། ཆུ་ཐ་མལ་པས་་་་་་ནད་པའི་ལུས་བཀྲུས་ནས་སླར་ཡང་སྨན་ཁུ་ནད་པའི་ལུས་ལ་བསྐུས་ནས་ཆུ་ཐ་མལ་པས་བཀྲུའོ་ཞེས་དོན་དེ་ལྟར་ལུང་ལས་བྱུང་ངོ་། །
ནད་པའི་ལུས་ལ་སྨན་ཁུས་བྱུགས་ཤིང་ལུས་མཉེས་པ་ལ་ནི་སྨན་ཁུས་ལན་དུ་མ་བཀྲུ་བ་དེ་ལྟར་ཡིན་ཡང་། ནད་པ་ཉམ་ཆུང་བའི་ལུས་མི་མཉེ་བ་ལ་ནི་སྨན་ཁུས་ཉིན་གཅིག་ལ་ལན་ཅིག་བཀྲུ་་་་་་ནད་པ་ཁ་ཅིག་ལ་ལུས་མ་མཉེས་པར་སྨན་ཁུ་སྤྱི་བོ་ནས་བླུགས་ན་ཕན་ཞེས་འགྲེལ་ཆུང་ལས་སོ། །
འོ། །
འདི་ནི་ཊཱི་ཀ་ལས་ནད་པ་ངལ་བ་ལ་སོགས་པ་སྤོང་བའི་ཕྱིར་ལན་དུ་མ་བཀྲུ་བ་བཀག་གོ་ཞེས་སོ། །
གལ་ཏེ་དུས་མ་ཡིན་པར་ནས་ལས་བྱས་པའི་ཞེས་པ་ལ་སོགས་པ་འདི་ཁོ་ན་ལ་བརྟེན་དགོས་ན། སྨན་པས་ཉོན་མོངས་བསྒོ་ན་ནི། །
ནད་པས་ཉེས་པར་མི་འགྱུར་རོ་ཞེས་བཤད་པ་དང་འགལ་ཞེ་ན། སྔར་བཅས་པ་དང་རྗེས་བཅས་ཡིན་པས་མི་འགལ་གསུང་ངོ་། །
སྨན་བྱིན་གྱིས་བརླབ་པའི་སྐབས་ནི་བྱིན་གྱིས་བརླབས་པ་ལ་ཞེས་པ་ལ་སོགས་པས་བསྟན་ཏོ། །
སྨན་བྱིན་གྱིས་བརླབ་པ་་་་་་འདིའི་སྤྱི་དོན་ལ་གཉིས་ལས། དང་པོ་་་་་་སྨན་བྱིན་གྱིས་བརླབ་པའི་དགོས་པའི་དོན་ནི། གསོག་འཇོག་མི་འབྱུང་བ་དང་་་་་་སྔར་གྱི་བྱིན་ལེན་ལན་ཅིག་བྱས་པ་དེས་ཆོག་སྟེ་ཡང་དང་ཡང་དུ་ཟ་བ་ན་ཡང་དང་ཡང་དུ་བྱིན་ལེན་བྱེད་མི་དགོས་པས། ཚེགས་ཆུང་བས་བདེ་བ་ལ་རེག་པར་གནས་པ་དང་། ཆོ་གས་བྱིན་གྱིས་བརླབས་པའི་་་་་་བཅས་པའི་ས་མཚམས་ཟིན་པའོ། །
གཉིས་པ་བསྡུས་པའི་དོན་ལ་བདུན་ལས། དང་པོ་དངོས་པོ་གང་བྱིན་གྱིས་བརླབ་པ་ནི་བདུན་ལས། སྨན་གསུམ་ལས་གང་ཡང་རུང་བ་ཡིན་པ་སྟེ་དང་པོ་མ་ཡིན་པ་དག་ནི་ཞེས་གསུངས་པས་སོ། །
རུང་བ་ཡིན་པ་སྟེ། ལག་ཉར་བླངས་པ་དང་ཞེས་མི་རུང་བ་ལ་བྱིན་རླབས་མི་འཆགས་པར་གསུངས་པས་སོ། །
ཚད་དང་ལྡན་པ་དང་། རང་གི་ཡིན་པ་དང་། མངོན་སུམ་ན་ཡོད་པ་སྟེ། གཞན་དུ་ན་བྱིན་རླབས་ཀྱི་ཆོ་གའི་འཇུག་ཡུལ་མ་ཡིན་པའི་ཕྱིར་རོ། །
རུང་ཆུ་དང་སྦྱིན་ལེན་ལ་སོགས་པའི་ཆོ་ག་རྫོགས་པ་སྟེ། ལུང་སྨན་གྱི་གཞི་ལས་་་་་་རྩ་བ་མོ་ལ་སོགས་པའི་བཏུང་བ་བརྒྱད་པོ་འདི་དག་དུས་སུ་བྱིན་ལེན་བྱས། དུས་སུ་མཉེས། དུས་སུ་བཙགས། དུས་སུ་བྱིན་གྱིས་བརླབས་ཞེས་གསུངས་པ་དང་། བྱིན་ལེན་བྱས་ཏེའོ་ཞེས་་་་་་པ་དང་བྱིན་ལེན་མ་བྱས་པ་ལ་བྱིན་རླབས་མི་འཆགས་སོ་ཞེས་གཞུང་ལས་གསུངས་པས་སོ། །

སྔར་བྱིན་གྱིས་བརླབས་པ་དང་མ་འབྲེལ་བ་སྟེ། གཞན་དུ་ན་རྫས་གཞན་གྱི་སྟེང་དུ་ཆོ་ག་དོན་མེད་པའི་ཕྱིར་རོ། །
གཉིས་པ་ཡུལ་གང་གི་མདུན་དུ་བྱིན་གྱིས་བརླབ་པ་ནི། ཡུལ་དགེ་སློང་ཆོས་བདུན་ལྡན་གྱི་མདུན་དུའོ། །
ཡུལ་མེད་ན་རང་གཅིག་པུས་ཀྱང་བྱིན་གྱིས་བརླབ་སྟེ། གནས་ནས་ཕྱུང་བས་ཀྱང་ངོ་། །
གསུམ་པ་རྟེན་གང་གིས་བྱིན་གྱིས་བརླབ་པ་ནི། བསྙེན་པར་རྫོགས་པའམ་དགེ་སློང་མའི་སྡོམ་པ་གསོར་རུང་ཡན་ཆད་དང་ལྡན་པ་སྟེ། རྟེན་དེ་དག་ལ་གསོག་འཇོག་གི་ཉེས་པ་འབྱུང་བ་དགག་དགོས་པའི་ཕྱིར་རོ། །
ཤེས་པ་རང་བཞིན་དུ་གནས་པ་དང་། ལུས་ཐ་མལ་པར་གནས་པ་སྟེ། གཞན་དུ་ན་ཆོ་ག་འཆགས་པའི་རྟེན་མ་ཡིན་པའི་ཕྱིར་རོ། །
ནད་པ་ལ་སོགས་པ་སྨན་བྱིན་གྱིས་བརླབ་པའི་རྐྱེན་ལྡན་ཡིན་པ་སྟེ། དང་པོ་མ་ཡིན་པ་ཉིད་དག་ནི་ནད་པའི་ཕྱིར་རོ་ཞེས་པ་དང་། ནད་པའི་ཆེད་དུ་ཡོངས་སུ་ལོངས་སྤྱད་པའི་ཕྱིར་ཞེས་གསུངས་པས་སོ། །
དེའང་ཐུན་ཚོད་དུ་རུང་བ་དང་འཚོ་བའི་བར་དུ་བཅད་པ་གཉིས་ནི་ནད་པ་ཁོ་ནས་བྱིན་གྱིས་བརླབ་ཅིང་། སྨན་ཞག་བདུན་པ་ནི་གང་ཟག་བཞིས་བྱིན་གྱིས་བརླབ་ཏུ་རུང་སྟེ། དེ་ཡང་ནད་པས་བྱིན་གྱིས་བརླབ་པར་མ་ཟད། ལམ་དུ་ཞུགས་པ་དང་དགེ་བསྐོས་དང་ལག་གི་བླས་ཀྱང་བྱིན་གྱིས་བརླབ་ཏུ་རུང་སྟེ། ལུང་སྨན་གྱི་གཞིའི་ལུག་སྐྱེས་ཀྱི་བྱུང་བའི་དགེ་སློང་ལམ་དུ་ཞུགས་པའི་སྐབས་ལས། དགེ་སློང་གི་བུ་རམ་ཞག་བདུན་པར་བྱིན་གྱིས་བརླབས་ནས་རང་ཉིད་ཀྱིས་བསྐུར་བར་བྱའོ་ཞེས་ཆོ་ག་ལན་གསུམ་བརྗོད་པ་དང་བཅས་པ་གསུངས་སོ། །
དེའི་གནད་ཀྱིས་དགེ་བསྐོས་དང་ལག་གི་བླ་ལ་ཡང་རྒྱུ་མཚན་མཚུངས་པར་སྦྱར་རོ། །
དེ་བྱིན་གྱིས་བརླབས་པ་བཟའ་བ་ལ་ལམ་དུ་ཞུགས་པ་དང་དགེ་བསྐོས་དང་ལག་གི་བླ་རྣམས་ནི་ནད་པ་དང་འདྲ་བ་ཉིད་དོ་ཞེས་བྱིན་གྱིས་བརླབས་པ་བཟའ་བ་ལ་ནད་པ་དང་འདྲ་བར་གསུངས་པས་བྱིན་གྱིས་རློབ་པ་ལ་ཡང་ནད་པ་དང་འདྲ་་་་་་རྒྱུ་མཚན་མཚུངས་པར་ཞེས་སྦྱར་རོ། །
འདིར་ཁ་་་་་་རྒྱ་ཅིག་ན་རེ་སྨན་ཞག་བདུན་པ་ནི་གང་ཟག་ལས་བྱིན་བརླབ་ཏུ་རུང་སྟེ། གང་ཟག་བཞི་པོ་དེ་དག་དང་ཟན་ཆད་པས་ཞིག་བྱིན་གྱིས་བརླབ་ཏུ་རུང་བར་སྦྱར་ཞེས་འཆད་པ་ནི་མི་རིགས་ཏེ། ཟན་ཆད་པས་བྱིན་གྱིས་བརླབ་ཏུ་རུང་བའི་སྒྲུབ་བྱེད་ཀྱི་གཞུང་མེད་ཅིང་བྱིན་གྱིས་བརླབ་ཏུ་རུང་བའི་ཁྱད་པར་གྱི་རྐྱེན་དང་མི་ལྡན་པའི་ཕྱིར་་་་་་སྨན་བྱིན་གྱིས་བརླབ་པའི་དུས་ནི་སྔ་དྲོ་ཡིན་ལ། སྔ་དྲོའི་དུས་སུ་ཟན་ཆད་པར་མ་གྲུབ་པས། ཟན་ཆད་པས་སྨན་བྱིན་གྱིས་བརླབ་པ་མི་འཐད་གསུང་ངོ་། །
རོ། །
བཞི་པ་དུས་གང་གི་ཚེ་བྱིན་གྱིས་བརླབ་པ་ནི། སྔ་དྲོ་ཁོ་ན་སྟེ་ཟས་སྔ་མའི་ཚེའོ་ཞེས་གསུངས་སོ། །
་་་་་ཊཱི་ཀ་ལས་བསྐོལ་བ་དང་བཙགས་པ་གཉིས་ནི་དུས་སུ་བྱས་ཀྱང་རུང་། དུས་མ་ཡིན་པར་བྱས་ཀྱང་རུང་ལ། བྱིན་ལེན་བྱ་བ་དང་བྱིན་གྱིས་བརླབ་པ་ནི་དུས་ཁོ་ནར་བྱ་དགོས་ཞེས་སྔ་དྲོའི་དུས་ཁོ་ནར་བྱ་བར་གསུང་སོ། །
ལྔ་པ་ཡུན་ཇི་སྲིད་དུ་བྱིན་གྱིས་བརླབ་པ་ནི། རང་གི་་་་་་ཐུན་ཚོད་དུ་རུང་བ་བྱིན་གྱིས་རློབ་ན་ཉིན་མཚན་དེ་ཉིད་ཀྱི་མཚན་མོའི་ཐུན་ཚོད་ཀྱི་མཐའ་ཚུན་ཆད་བྱིན་གྱིས་བརླབ་ཅིང་། ཞག་བདུན་པ་བྱིན་གྱིས་རློབ་ན་ཞག་བདུན་གྱི་མཚན་མོའི་མཐའ་ཚུན་ཆད་དང་། འཚོ་བའི་བར་དུ་བཅང་བ་བྱིན་གྱིས་རློབ་ན་ཇི་སྲིད་ནད་སོས་པར་མ་གྱུར་གྱི་བར་བྱིན་གྱིས་རློབ་པ་སྟེ་འདི་ཉིད་ལས་དུས་ཀྱི་མཐའི་བར་དུ་བྱིན་གྱིས་བརླབ་པར་བྱའོ་ཞེས་གསུངས་ལ། དུས་ལྷག་པ་ལ་བརྟེན་ནས་མི་འཆགས་པའི་ཕྱིར་རོ་ཞེས་གསུངས་སོ། །

དྲུག་པ་ཆོ་ག་གང་གིས་བྱིན་གྱིས་བརླབ་པ་ནི་སྦྱོར་དངོས་མཇུག་གསུམ་སྟེ། སྦྱོར་བ་ནི་རུང་ཆུ་གདབ་པ་དང་ལག་པ་གཉིས་བཀྲུས་ནས་བྱིན་ལེན་བྱ་བ་སྟེ། ཁྱད་པར་དུ་ཡང་བཏུང་བ་བྱིན་གྱིས་རློབ་ན་ནི་ཚགས་ཀྱིས་བཙག་པ་ཡང་སྔོན་དུ་འགྲོ་བའོ། །
དངོས་གཞི་སྔགས་རྣམ་པར་བཞག་པ་ལན་གསུམ་དང་། མཇུག་ཐབས་ཡིན་ནོ་ཞེས་ལེགས་སོ་ཞེས་སོ། །
བདུན་པ་བྱིན་གྱིས་བརླབ་པ་འཇིག་པའི་རྒྱུ་ནི། བྱིན་ལེན་འཇིག་པའི་རྒྱུ་ཀུན་གྱིས་འཇིག་སྟེ། བྱིན་རླབས་འཆགས་པའི་རྟེན་ཞིག་པའི་ཕྱིར་རོ། །
གནས་སྐབས་རོ་དང་སླ་བར་གྱུར་པ་དང་། རྟེན་ཞིང་མ་ཡིན་པར་གྱུར་པ་དང་། བྱིན་རླབས་འཕེན་པ་ཟད་པ་དང་། སྔགས་ཀྱིས་ཕྱུང་ན་ཡང་འཇིག་གོ །ཡན་ལག་གི་དོན་ནི་བྱིན་གྱིས་བརླབས་པ་ལ་གསོག་འཇོག་མི་འབྱུང་ཞེས་སོ། །
རོ་དང་སླ་བ་ཉིད་ཡོངས་སུ་གྱུར་ན་ཞེས་པ་ནི་་་་་་བུ་རམ་གྱི་བཏུང་བ་བྱིན་ལེན་བྱས་ཤིང་ཞག་བདུན་པར་བྱིན་གྱིས་བརླབས་པ་དེ་ཞག་ལྔ་ན་རོ་དང་སླ་བ་ཉིད་ཡོངས་སུ་གྱུར་་་་་་ཏེ་རོ་མངར་བ་ལས་སྐྱུར་བར་གྱུར་ཏམ་གནས་སྐབས་སླ་བ་ལས་གར་བར་གྱུར་ན་གསོག་འཇོག་བྱས་པ་ཡིན་ནོ་ཞེས་གསུངས་ཏེ། གསོག་འཇོག་འགེགས་བྱེད་ཀྱི་བྱིན་རླབས་ཞིག་ཅིང་གསོག་འཇོག་སྐྱེད་བྱེད་ཀྱི་བྱིན་ལེན་མ་ཞིག་པས་ན། རོ་སླ་བར་གྱུར་ནས་་་་་་སྐྱ་རེངས་ཤར་བའམ་གུང་ཚིགས་ལྟ་བུའི་ཐུན་ཚོད་ཀྱི་ཚིགས་འདས་ན་གསོག་འཇོག་བྱས་པ་་་་་་ཞེས་སོག་དང་ཤ་ལུགས་པ་རྣམས་གསུངས་པ་དེ་ལེགས་སོ། །
འོ། །
དེའང་བྱིན་རླབས་ནི་སྨན་གྱི་གནས་སྐབས་ལ་བརྟེན་པ་ཡིན་པས་རོ་སླར་གྱུར་པ་ན་སྨན་གྱི་གནས་སྐབས་གྱུར་པས་བྱིན་རླབས་ཞིག་པའོ། །
བྱིན་ལེན་ནི་སྨན་གྱི་རིགས་ལ་བརྟེན་པ་ཡིན་པས་རོ་སླར་གྱུར་ཀྱང་སྨན་གྱི་རིགས་མ་གྱུར་་་་་་ཏེ་ཞག་བདུན་པ་ལས་སྨན་གྱི་རིགས་གཞན་དུ་མ་གྱུར། པས་བྱིན་ལེན་མ་ཞིག་པར་ཡོད་པའོ། །
རོ་སླར་གྱུར་ན་གསོག་འཇོག་བྱས་པ་འདིའི་ཁུངས་ནི་ལུང་སིལ་བུའི་བུ་རམ་གྱི་བཏུང་བའི་སྐབས་ལས། བཏུང་བ་བཙགས་པ་དགུང་བདུན་པར་བྱིན་གྱིས་བརླབ་ཏུ་རུང་ངམ། ཉེ་བར་འཁོར་རུང་ངོ་། །
བཙུན་པ་ཡུན་ཇི་སྲིད་དུ་བཞག་པ་འཚལ་བར་བགྱི། ཉེ་བར་འཁོར་ཤིན་ཏུ་སླ་ཞིང་མི་སྐྱུར་ལ་རང་གི་ངོ་བོ་ཉིད་མི་སྤོང་བདེ་སྲིད་དུའོ་ཞེས་གསུངས་པ་ཡིན་ནོ་ཞེས་རང་འགྲེལ་དང་ཊཱི་ཀས་ལུང་དེ་དྲངས་སོ། །
ལུང་དེའི་ཤུགས་ཀྱིས་འདི་ལྟར་བསྟན་ཏེ་ཤིན་ཏུ་སླ་ཞིང་མི་སྐྱུར་བའི་ངོ་བོ་ཉིད་སྤོང་ན་ནི་བཏུང་བར་བྱ་བ་མ་ཡིན་པ་ཉིད་དུ་བསྟན་པས། གསོག་འཇོག་བྱས་པ་ཡིན་པར་ཤེས་ཏེ། རང་འགྲེལ་ལས་འདིར་བཏུང་བར་བྱ་བ་མ་ཡིན་པ་ཉིད་དུ་གསུངས་ཏེ་བཏུང་བར་བྱ་བ་མ་ཡིན་པ་ཉིད་འདི་ལ་གསོག་འཇོག་ཉིད་ལས་གཞན་པའི་རྒྱུ་རྣམ་པར་མི་གནས་པ་དེ་བས་ན་གསོག་འཇོག་ཉིད་དུ་ཤེས་པར་བྱའོ་ཞེས་གསུངས་སོ། །
འདི་ཁ་་་་་་བྱ་ཊཱི་ཀ་པ་ཅིག་ན་རེ་་་་་་འདི་ནི་གསོག་འཇོག་བཏགས་པ་བ་ཡིན་གྱི་གསོག་འཇོག་རང་མཚན་པ་མི་འབྱུང་སྟེ་འདི་ལྟར་བུ་རམ་གྱི་བཏུང་བ་ཞག་བདུན་པར་བྱིན་གྱིས་བརླབས་པ་ལས་བར་སྐབས་སུ་རོ་དང་སླ་བར་གྱུར་པ་ཆོས་ཅན། གསོག་འཇོག་གི་ཉེས་པ་རང་མཚན་པ་མི་འབྱུང་སྟེ། རྒྱུ་བྱིན་ལེན་མེད་པའི་ཕྱིར་་་་་་རོ་སླར་གྱུར་པའི་དབང་གིས་བྱིན་ལེན་ཞིག་ནས་བྱིན་ལེན་མེད་ཅེས་པའོ། །
རོ། །
དེའི་རྟགས་དང་ཁྱབ་པ་གང་གིས་གྲུབ་་་་་་གཞུང་གིས་གྲུབ་སྟེ་ན། ཊཱི་ཀ་ལས། སླ་བ་འབའ་ཞིག་ཡོངས་སུ་གྱུར་ན་ཡང་བཏུང་བར་མི་བྱ་སྟེ། བྱིན་ལེན་མ་བྱས་པའི་ཕྱིར་རོ་ཞེས་གསུངས་ཤིང་། ཊཱི་ཀ་ལས་བྱིན་ལེན་མ་བྱས་པ་ལ་གསོག་འཇོག་མི་སྲིད་པའི་ཕྱིར་རོ་ཞེས་གསུངས་པས་རྟགས་དང་ཁྱབ་པ་གོ་རིམ་བཞིན་དུ་གྲུབ་བོ་ཞེ་ན་རྟགས་མ་གྲུབ་སྟེ། རང་གི་རྣམ་བཤད་ལས་འདི་ལ་གསོག་འཇོག་ཉིད་ལས་གཞན་པའི་རྒྱུ་རྣམ་པར་མི་གནས་པ་དེ་བས་ན་གསོག་འཇོག་ཉིད་དུ་ཤེས་པའོ་ཞེས་རོ་སླར་གྱུར་པ་འདི་ལ་འབྲས་བུ་གསོག་འཇོག་འབྱུང་བར་གསུངས་པས། དེའི་རྒྱུ་དུས་ན་བྱིན་ལེན་ཡོད་པར་འབྲས་བུའི་རྟགས་ཀྱིས་གྲུབ་བོ། །

ཊཱི་ཀ་ལས་བྱིན་ལེན་མ་བྱས་པའི་ཕྱིར་རོ་ཞེས་པ་དེ་བྱིན་ལེན་མ་བྱས་པ་དང་འདྲ་བའི་ཕྱིར་རོ་ཞེས་དགོངས་པ་ཡིན་ནོ་ཞེས་སྔོན་གྱི་འདུལ་བ་འཛིན་པ་རྣམས་མཐུན་པར་གསུང་་་་་་རྣམ་པ་གཅིག་ཏུ་ན་སྐབས་འདིར་ཊཱི་ཀ་ལས་བྱིན་ལེན་མ་བྱས་པའི་ཕྱིར་རོ་ཞེས་པ་དེ་ཊཱི་ཀའི་རྒྱ་དཔེ་ལས་ནི་གསོག་འཇོག་བྱས་པའི་ཕྱིར་རོ་ཞེས་ཡོད་པར་ཐེ་ཚོམ་མེད་ཅིང་། འདིར་བོད་དཔེ་ཡི་གེ་ནོར་བར་ངེས་ཀྱང་། དེང་སང་འདི་ན་ཊཱི་ཀའི་རྒྱ་དཔེ་བསྟན་རྒྱུ་མེད་པས་ཕ་རོལ་པོ་ངེས་ཤེས་མི་འདྲེན་ནོ། །
བྱིན་ལེན་མ་བྱས་པ་དང་འདྲ་བའི་ཕྱིར་རོ་ཞེས་བཤད་ན་གཞན་གྱི་བློ་ལ་འཚམ་མོ། །
ངོ་། །
མྱང་མཚམས་པ་་་་་་ཡང་ཁ་ཅིག་ན་རེ་སྐབས་འདིར་བསྟན་པའི་རོ་སླར་གྱུར་པ་ན་བྱིན་ལེན་ཞིག་པ་ཡིན་ཏེ། སྨན་གྱི་དངོས་པོ་གྱུར་པའི་ཕྱིར་རོ། །
དེའང་རོ་སླར་གྱུར་པའི་ཊཱི་ཀ་ལས་རོ་དང་སླ་བར་གྱུར་པ་འདི་གཉིས་ཀྱིས་ནི་ངོ་བོ་ཉིད་གྱུར་པར་བསྟན་ཏེ་ཞེས་བཤད་པས་ཤེས་སོ་ཞེས་ཟེར་རོ། །
དེ་བཞིན་དུ་རང་འགྲེལ་ལས་ངོ་བོ་ཉིད་གྱུར་པར་བསྟན་ཏེ་ཞེས་བཤད་མོད་ཀྱི་འོན་ཀྱང་ངོ་བོ་ཉིད་གྱུར་པ་དེ་ནི་སྨན་གྱི་རིགས་འཕོས་ཏེ་དངོས་པོའི་ངོ་བོ་ཉིད་གྱུར་པ་མ་ཡིན་གྱི། རོ་སླ་བའི་གནས་སྐབས་གྱུར་ཏེ་གནས་སྐབས་ཀྱི་ངོ་བོ་ཉིད་གྱུར་པ་སྟེ། དེས་ནི་བྱིན་ལེན་ཞིག་པར་མི་འགྱུར་རོ། །
རོ་སླར་གྱུར་པའི་སྐབས་བཤད་ཟིན་ཏོ། །
རྭའི་སྣོད་དེ་ནི་ལུང་ལས་ལྕེ་བ་དང་ཚོས་ལ་་་་་་ལྕི་བས་ཀུན་ནས་་་་་་ལྕི་ཟངས་ཀྱི་ནང་དུ་བསྐོལ་བའོ་ཞེས་བྱ་བ་ནི་ལྕི་བ་དང་བཅས་པའི་ཆུའི་ནང་དུ་བསྐོལ་བའོ་ཞེས་ལུང་ཕྲན་ཚེགས་ཀྱི་འགྲེལ་པ་ལས་བཤད་ཅིང་། རྭའི་སྣོད་དེའི་སྣུམ་དང་དྲི་མི་ཞིམ་པ་ཉིད་གསལ་བའི་ཕྱིར་ཞེས་ཊཱི་ཀ་ལས་བཤད་དོ། །
་་་་་དྲི་བསུང་ཞིམ་པོའི་དྲིས་བསྒོས་པའི་ས་ནད་པས་བཅངས་བར་བྱའོ། །
དེ་ནི་ལག་པ་བཀྲུ་བ་ལ་སོགས་པའི་ཆེད་དུ་དགོས་པའི་ཕྱིར་རོ། །
ཞེས་ཊཱི་ཀ་ལས་བཤད་དེ། ལུང་ཕྲན་ཚེགས་ཀྱི་འགྲེལ་པ་ལས་དྲིས་བསྒོས་པའི་འཇིམ་པ་ནི་དྲི་དང་ཡང་དག་པར་ལྡན་པ་ནད་ཞི་བར་བྱེད་པ་ཅན་ནོ་ཞེས་བཤད་ཅིང་། འགྲེལ་ཆུང་ལས་ས་རང་ལ་དྲི་བསུང་ཞིམ་པོས་་་་་་བསྒོས་པ་དེ་ལྟ་བུས་ཁ་ལག་བཀྲུས་ཀྱང་མི་རིགས་པ་མ་ཡིན་ཏེ་བཀྲུར་ཡང་གནང་། འཆང་དུ་ཡང་གནང་ཞེས་སོ། །
གཞི་འགྲེལ་ལས་མུ་སྟེགས་ཀྱི་དཀའ་ཐུབ་ཅེས་བྱ་བ་ནི་དུ་བ་རྔུབས་པ་ལ་སོགས་པའོ་ཞེས་བཤད་པ་ལྟར། དུ་བ་རྔུབས་པ་ནི་མུ་སྟེགས་ཀྱི་ལུགས་ཡིན་པས་ནད་གསོ་བའི་ཕྱིར་ཡང་མི་རུང་ངོ་སྙམ་དུ་དོགས་པ་བསལ་བའི་ཕྱིར། དགེ་སློང་ནད་པ་གསོ་བའི་ཕྱིར་སྨན་གྱི་རེང་བུའི་དུ་བ་ཁོང་པར་རྔུབ་པར་བྱ་སྟེ། འགྲེལ་ཆུང་ལས་དུ་བ་བཏུང་བ་ནི་དུ་བ་འབྱུང་བར་གྱེ་མོ་བཏེལ་བའི་ནང་དུ་སྦུ་གུ་བཅུག་ལ་དེ་ཁར་བཅུག་ལ་དུ་བ་བཏུང་ངོ་ཞེས་སོ། །
སྨན་གཅེའུ་ནི་སྦུ་གུ་སྟེ་སྦུ་གུ་དེ་ལྕགས་ལས་བྱའོ། །
ལྕགས་མེད་ན་སྨྱུག་མ་ལས་བྱ་ཞེས་འགྲེལ་ཆུང་ལས་བཤད་ཀྱང་་་་་་མ་ཡིན་ཏེ་ལུང་་་་་་ཕྲན་ཚེགས་ལས་སྨྱུག་མའི་སྦུ་གུས་རྔུབ་པར་མི་བྱའོ་ཞེས་གསུངས་སོ། །
ཆང་མ་ཡིན་པ་ཉིད་་་་་་དེ་ནི་་་་་་བྱེད་ཙམ་དུ་དུ་བར་བསྐོལ་བ་ལས་འགྲུབ་བོ་ཞེས་པ་ནི་འགྲེལ་ཆུང་ལས་ཆང་ཟངས་གང་ཙམ་བསྐོལ་ནས་ཕྱེད་ཙམ་དུ་དུ་བ། དྲི་དང་རོ་དང་ཁ་དོག་ཀྱང་ཆང་མི་འདྲ་ན་འཐུང་དུ་རུང་ཞེས་བཤད་དོ། །
ནད་པས་ཀྱང་ཆང་ནི་རྩྭ་མཆོག་གིས་ཀྱང་མ་བཏུང་ན། མི་ན་བས་ལྟ་ཅི་སྨོས་ཏེ། རྩྭ་མཆོག་ནི་རྩྭའི་རྩེ་མོ་ཡིན་པར་ལུང་རྣམ་འབྱེད་དང་མཛོད་འགྲེལ་ལས་བཤད་དོ། །

རུང་ཁང་བློ་མཐུན་བྱ་བ་ནི། རུང་བ་ཉིད་དུ་བྱིན་གྱིས་བརླབ་པར་ཞེས་པ་ལ་སོགས་པས་བསྟན་ཏོ། །
འདི་ལ་གཉིས་ལས། དང་པོ་རུང་ཁང་གི་དགོས་པའི་དོན་ནི་མཚམས་བཙོས་དང་ཞག་ལོན་གྱི་ཉེས་པ་ཁེགས་པ་དང་། བཅས་པའི་ས་མཚམས་ཟིན་པའོ། །
གཉིས་པ་བསྡུས་པའི་དོན་ལ་བདུན་ལས། དང་པོ་གཞི་གང་ལ་རུང་ཁང་བཅད་པ་ནི། གནས་ཆོས་དྲུག་ལྡན་ལས། རང་བཞིན་གྱི་མཚམས་དང་དེའི་ཉེ་འཁོར་ཡིན་པ་སྟེ། མཚམས་བཙོས་ཀྱི་སྐབས་སུ་་་་་་མཚམས་ཀྱི་ནང་དུ་ཞེས་པའི་ཊཱི་ཀ་ལས་གནས་ཀྱི་གཞི་བརྗོད་དེ་གསོལ་བ་ལ་སོགས་པའི་ལས་ཀྱིས་བཅད་པས་མཚམས་བཟུང་བར་བྱ་བ་ནི་མ་ཡིན་ནོ་ཞེས་པ་དང་། ཆོ་ག་ལས་ཕྱི་རོལ་ཉེ་འཁོར་འདོམ་གང་དང་བཅས་པ་འདི་ཞེས་གསུངས་པས་སོ། །
རང་ངམ་རང་དང་ཆོ་ག་གཅིག་པ་དབང་བ་ཡིན་པ་སྟེ། མུ་སྟེགས་ཅན་གྱི་འདུག་གནས་དང་རྒྱལ་པོའི་ཕོ་བྲང་དང་ཞེས་དེ་དག་ཏུ་རུང་ཁང་དུ་མི་བཅད་པར་གསུངས་ལ། གནས་དེ་དག་ཏུ་མཚམས་བཅོས་ཞག་ལོན་གྱི་ཉེས་པར་མི་འགྱུར་བས་དེ་དག་ཏུ་རུང་ཁང་བཅད་པ་ལ་དགོས་པ་མེད་པའི་ཕྱིར་རོ། །
ཐུན་མོང་དུ་མཁོ་བའི་གནས་གཞན་མ་ཡིན་པ་སྟེ། སྒོ་ཁང་འཁྱམས་དང་བསྲོ་ཁང་དང་དཔང་སའི་རྭ་བ་དག་ཏུ་མི་བྱའོ་ཞེས་གསུངས་སོ། །
དཀོན་མཆོག་རྣམ་གཉིས་ཀྱི་ཕོ་བྲང་མ་ཡིན་པ་སྟེ། མཆོད་རྟེན་གྱི་གཞི་དང་ཞེས་རུང་ཁང་དུ་མི་བཅད་པར་གསུངས་ལ། དེར་རུང་ཁང་བྱས་ཏེ་གཡོས་དང་བཙོ་བ་ལ་སོགས་པ་བྱས་ན་དཀོན་མཆོག་ལ་མ་གུས་པར་འགྱུར་བའི་ཕྱིར་རོ། །
སྔར་རུང་ཁང་བཅད་པ་དང་མ་འབྲེལ་བ་སྟེ། གཞན་དུ་ན་རུང་ཁང་གི་ཆོ་ག་དོན་མེད་པའི་ཕྱིར་རོ། །
འཚད་པ་ལ་བླ་གབ་དང་བཅས་པ་སྟེ། དེར་གཡོས་དང་བཙོ་བ་ཡང་མི་བྱའོ་ཞེས་གསུངས་ལ། ཤིང་དྲུང་དང་བླ་གབ་མེད་པར་གཡོས་བྱེད་པ་དང་ཟས་ཞག་ལོན་པར་བཞག་ན་ལོངས་སྤྱོད་ཆུད་ཟོས་པར་འགྱུར་བའི་ཕྱིར་རོ། །
གཉིས་པ་རྟེན་གང་གིས་རུང་ཁང་བཅད་པ་ནི་སྤྱིར་བཏང་ལ་རུང་ཁང་བཞི་པོ་ཐམས་ཅད་ལ་ལས་འཆགས་པ་ལ་དགོས་པའི་དགེ་འདུན་གྱིས་ཏེ། བཞི་པོ་་་་་་ཐམས་ཅད་ལ་དགེ་འདུན་གྱི་ལས་ཀྱིས་སོ་ཞེས་གསུངས་སོ། །
བྱེ་བྲག་ཏུ་དང་པོ་རྡོ་འདེགས་པའི་མཐའ་ལས་བྱུང་བའི་རུང་ཁང་བཅད་པ་ནི། དགེ་སློང་ལག་གི་བླ་གཅིག་འབའ་ཞིག་གིས་ཀྱང་ངོ་། །
གཉིས་པ་སེམས་བསྡུ་བའི་མཐའ་ལས་བྱུང་བའི་རུང་ཁང་བཅད་པ་ནི་ལག་གི་བླ་དགེ་སློང་རབ་ཏུ་མང་པོས་སོ། །
གསུམ་པ་ལས་ཀྱི་མཐའ་ལས་བྱུང་བའི་རུང་ཁང་བཅད་པ་ནི་དགེ་འདུན་གྱིས་སོ། །
བཞི་པ་འཕྲལ་ལས་བྱུང་བའི་རུང་ཁང་བཅད་པ་ནི་དགེ་སློང་ཇི་སྙེད་ཀྱིས་ཏེ་གཞུང་དུ་ཤེས་པར་འགྱུར་རོ། །
གསུམ་པ་དུས་གང་གི་ཚེ་རུང་ཁང་བཅད་པ་ནི་དུས་བཞི་སྟེ། དང་པོ་སོ་ཕག་འགྲེམས་པ་དང་། ཕྱིས་ལས་གསར་བ་དང་བཅས་པ་དང་། དགེ་སློང་གནས་པ་ཉིད་དང་མ་བྲལ་བ་དང་། དེར་གནས་པའི་ཕྱིར་དགེ་སློང་དག་ཕྱིན་པའོ། །
འདི་ལ་དུས་བཞི་ཡོད་དོ་ཞེས་པ་ལ་སོགས་པས་བསྟན་ཏོ། །
བཞི་པ་ཆོ་ག་གང་གིས་རུང་ཁང་བཅད་པ་ནི་སྤྱིར་བཏང་ལ་རུང་ཁང་བཞི་པོ་ཐམས་ཅད་ལ་གསོལ་གཉིས་ཀྱི་ལས་ཀྱིས་སོ། །
བྱེ་བྲག་ཏུ་དང་པོ་དང་བཞི་པ་ལ་ནི། གཞི་འདི་ནི་དགེ་འདུན་གྱི་རུང་བའི་ཁང་པར་འགྱུར་བའོ་ཞེས་བརྗོད་པ་སྟེ། ལན་གསུམ་བརྗོད་དགོས་པར་བེ་ཤ་ཀའི་ཚིག་ལེའུར་བྱས་པ་ལས་བཤད་དོ། །
གཉིས་པ་ལ་ནི་གཞི་འདི་ནི་དགེ་འདུན་གྱི་རུང་བའི་ཁང་པར་སེམས་བསྡུས་ཤིག་ཅེས་ལན་གསུམ་བརྗོད་པའོ། །
གསུམ་པ་ལ་ནི་ལས་ཁོ་ནས་སོ་ཞེས་སོ། །
དམིགས་བསལ་ནི་ཤེས་པ་ཆུང་ངུའི་རུང་ཁང་དང་འཇུག་པ་མི་ཞན་པའི་རུང་ཁང་གཉིས་འདུལ་བ་བསྡུས་པ་ལས་བཤད་དེ་ལུང་ན་དངོས་སུ་གསུངས་པ་མེད་ཀྱང་མདོར་བསྡུས་སྦྱར་བའོ། །

ལྔ་པ་རུང་ཁང་གི་བྱེད་ལས་ནི་་་་་་རུང་པའི་ཁང་པ་གཅིག་གིས་གཙུག་ལག་ཁང་་་་་་གཎྜི་ཐ་དད་པ་དུ་མའི་་་་་་རུང་ཁང་གི་བྱ་བ་བྱེད་ཅེས་གསུངས་ཏེ་གཞུང་དུ་འཆད་པར་འགྱུར་རོ། །
དྲུག་པ་རུས་ཁང་གི་སྒྲ་བཤད་པ་ནི། མཚམས་ཀྱི་ནང་ཡིན་ཡང་དེར་ཟས་བཙོ་བ་དང་ཞག་ལོན་དུ་བཞག་ཏུ་རུང་བས་ན་རུང་ཁང་ཞེས་བྱའོ། །
བདུན་པ་རུང་ཁང་བཅད་པ་འཇིག་པའི་རྒྱུ་ནི། མཚམས་པོ་ཆེ་འཇིག་པའི་རྒྱུ་རྣམས་ནི་འདིའི་ཡང་འཇིག་རྒྱུ་ཐུན་མོང་བ་སྟེ། ལས་ཀྱིས་སྒྲོལ་བ་ནི་འདིར་རུང་མཐུན་སྦྱར་བའོ། །
མཚན་མ་བརྟན་པོ་ཞིག་པས་ནི་མཚམས་པོ་ཆེ་འཇིག་ཀྱང་རུང་ཁང་མི་འཇོག་གོ །ཡན་ལག་གི་དོན་ནི་རུང་བ་ཉིད་དོ་ཞེས་པ་ནས་སོ། །
གཅིག་གིས་གཙུག་ལག་ཁང་དུ་མའི་བྱ་བ་བྱེད་པ་ལ་མི་མཛེས་པ་མེད་དོ་ཞེས་པ་ནི་་་་་་འགྲེལ་ཆུང་ལས་མཚམས་ཆེན་པོ་གཅིག་གི་ནང་ན་གཙུག་ལག་ཁང་མང་ཞིག་གི་དགེ་འདུན་ཀུན་ནས་གཅིག་ཏུ་འདུས་ཏེ་གཙུག་ལག་ཁང་གཅིག་གི་ཚང་མང་དང་སྲིས་མཛོད་དང་རུང་ཁང་བཅད་ན་གཙུག་ལག་ཁང་གཞན་ཐམས་ཅད་ཀྱི་ཚང་མང་སྲིས་མཛོད་ཀྱང་རུང་ཁང་དུ་འགྱུར་རོ་ཞེས་བཤད་དེ་མི་འཐད་པར་སེམས་སོ། །
འོ་ན་གང་ཞེ་ན། ལྕགས་རིས་བསྐོར་བ་གཅིག་གི་ནང་ན་གཙུག་ལག་ཁང་ཐ་དད་དུ་མའི་གཎྜི་ཐ་དད་པ་བཞི་ཡོད་ཅིང་བཀད་ས་ཐ་དད་པ་བཞི་ཡོད་པ་དེ་དག་གི་དབུས་ཐུན་མོང་གི་རུང་ཁང་གཅིག་ལ་སྒོ་བཞི་ཡོད་པ་བྱས་ཏེ། རུང་ཁང་དེར་ཐབ་ཀ་ཐ་དད་པ་བཞི་བྱས་ནས། དེར་གཡོས་བྱས་ཏེ་བཀད་ས་བཞི་པོ་སོ་སོར་ཟས་འགྱེད་པར་བྱེད་པ་ལྟ་བུའོ། །
འདི་ནི་ཊཱི་ཀ་ལས་ལུང་དྲངས་པ་ལས་བ་ལང་གི་གནས་ལྟ་བུའི་རུང་ཁང་ཞེས་གསུངས་སོ། །
ལུང་གཞི་ལས་བ་ཉལ་བ་ལྟ་བུ་གང་ཞེ་ན། གང་ལ་སྒོ་ཐ་དད་པར་གསོས་ཏེ་ཞེས་གསུངས་ཤིང་། མེ་ཏོག་ཕྲེང་རྒྱུད་ལས། ཀུན་ནས་བ་ལང་ལྷས་བཞིན་ནོ་ཞེས་གསུངས་ཏེ། དཔེར་ན་བདག་པོ་ཐ་དད་དུ་མའི་བ་ལང་རྣམས་ཐུན་མོང་གི་ལྷས་གཅིག་ཏུ་ཉལ་བ་ལྟར། གཙུག་ལག་ཁང་ཐ་དད་དུ་མ་རྣམས་ཐུན་མོང་གི་རུང་ཁང་གཅིག་ཏུ་གཡོས་མལ་བྱེད་པས་བ་ལང་གི་གནས་ལྟ་བུའི་རུང་ཁང་ཞེས་བྱའོ། །
དེ་ནི་་་་་་ཐུན་མོང་གི་རུང་ཁང་གཅིག་གིས་གཙུག་ལག་ཁང་དུ་མའི་བྱ་བ་བྱེད་པ། མཚམས་དང་ཉེ་འཁོར་ཐ་དད་པར་གྱུར་པའི་རུང་བའི་ཁང་པ་ཉིད་དུ་མ་བསྟན་ཏེ་མི་མཛེས་པ་མེད་དོ་ཞེས་སྔར་བསྟན་པ་ལྟར་མ་ཡིན་ཏེ། མི་མཛེས་ཤིང་མི་འཚམ་པ་ཡོད་དོ། །
དེས་ན་རུང་ཁང་དེར་གཙུག་ལག་ཁང་མཚམས་ཐ་དད་པའི་ཟས་བཙོ་བ་དང་ཞག་ལོན་དུ་བཞག་ན་མཚམས་བཙོས་དང་ཞག་ལོན་གྱི་ཉེས་པ་ཁེགས་ཀྱང་། མི་མཛེས་ཤིང་མི་འཚམ་པས་ན། གཙུག་ལག་ཁང་མཚམས་ཐ་དད་པ་དུ་མའི་ཐུན་མོང་གི་རུང་ཁང་གཅིག་གིས་མི་བྱ་བ་ཉིད་དོ། །
པད་མའོ་ཞེས་བྱ་བ་ལན་ཆད་ཅེས་གསུངས་ན་ཟས་སྤངས་པས་པད་མ་བཟར་གནང་བ་འདི་མུ་གེའི་རྐྱེན་གྱིས་བཟར་གནང་བའི་ཁོངས་སུ་གཏོགས་སམ་མ་གཏོགས་ཞེས་འདྲི་ན། པད་མ་ཡང་མུ་གེའི་ཚེ་ཉིད་ན་གནང་བར་བསྡུ་སྟེ། ལུང་མ་མོ་དང་རང་གི་རྣམ་བཤད་དང་ཊཱི་ཀ་དང་གསུམ་མཐུན་པར་འདི་སྐད་གསུངས་ཏེ། ཀུན་དགའ་བོ་ངས་གྲོང་ཁྱེར་ཡངས་པ་ཅན་དུ་མུ་གེའི་གནོད་པ་བྱུང་བ་ན་དགེ་སློང་རྣམས་ལ་དངོས་པོ་བརྒྱད་པོ་ནང་དུ་ཞག་ལོན་པ་དང་། ནང་དུ་བཙོས་པ་དང་ཞེས་བྱ་བ་ནས། ནགས་ཀྱི་རུས་པ་དང་། པད་མ་གང་དག་རྗེས་སུ་གནང་བའི་དངོས་པོ་བརྒྱད་རྗེས་སུ་གནང་བ་དེ་དག་མུ་གེའི་ཚེ་ཡོངས་སུ་ལོངས་སྤྱད་པར་བྱའི། ལོ་ལེགས་པའི་ཚེ་ཡོངས་སུ་སྤྱད་པར་མི་བྱའོ་ཞེས་གསུངས་སོ། །
འདི་ལ་ཁ་་་་་་ཤ་ལུགས་པ་ཅིག་དག་པད་མ་ནི་དཀོན་ཟས་ཡིན་པའི་ཕྱིར་མུ་གེ་མ་ཡིན་པའི་ཚེ་ན་ཡང་སྤངས་ཟའི་ཉེས་པ་མི་འབྱུང་བར་པད་མ་བཟར་གནང་ཞེས་འཆད་པ་ནི་གཞུང་གསུམ་པོ་དེ་དག་དང་འགལ་ལོ། །

སློབ་པ་ཉིད་ལན་ཆད་ཅེས་པ་དང་། བསྐོལ་བ་ཆད་པ་ཡན་ཆད་ཅེས་པ་དང་། བཏུང་བ་ལ་སྦྱོར་བའི་ཚིགས་ཡན་ཆད་ཅེས་པ་ལ་སོགས་པ་་་་་་ཡན་ཆད་ཅེས་སྨོས་པ་ནི་སྐབས་དེའི་ཁོངས་སུ་མ་གཏོགས་པ་ལ་མཛད་པ་དེ་མདོ་རྩ་བའི་རྩོམ་ལུགས་སྤྱིར་བཏང་ཡིན་ཡང་། པད་མའི་ཞེས་བྱ་བ་ཡན་ཆད་་་་་་འདི་ནི་དམིགས་ཀྱིས་བསལ་བའོ། །
སྔར་བྱིན་ལེན་བྱས་པ་སྤངས་ཏེ་ལངས་པས་སོ་ཞེས་པ་ནི་དུས་མུ་གེའི་ཚེ་ན་དངོས་པོ་སྔར་བྱིན་ལེན་བྱས་པ་དེ་དགེ་སློང་ཟས་སྤངས་ཏེ་ལངས་པས་བཟའ་བར་བྱ་སྟེ་སྤངས་ཟའི་ཉེས་པ་མི་འབྱུང་བར་གནང་བའོ། །
འདི་ནི་ལུང་གཞི་ལས་གསུངས་པའི་གླེང་གཞི་དང་སྦྱར་ཏེ་བཤད་པ་ལ་བྱའོ། །
་་་་་མུ་གེའི་ཚེ་ན་དགེ་སློང་རྣམས་ཁྱིམ་བདག་གི་ཁྱིམ་དུ་ཟས་ཀྱི་བྱ་བ་བྱས་ཏེ་བཟའ་བ་སྤངས་ནས། དེའི་སྔར་རྙེད་པའི་བསོད་སྙོམས་བྱིན་ལེན་བྱས་པ་ཁྱེར་ནས་གཙུག་ལག་ཁང་དུ་སོང་སྟེ་དགེ་སློང་རྣམས་དེ་བཟའ་བར་འདོད་ཀྱང་འགྱོད་པས་མ་ཟོས་པའི་སྐབས་ལས་སྔར་བྱིན་ལེན་བྱས་པ་དེ་ཡང་ཟ་བར་རྗེས་སུ་གནང་ཞེས་གསུངས་པའོ། །
ལྷག་མའོ་ཞེས་པ་ནི་མུ་གེའི་ཚེ་ན་ཁྱིམ་དུ་ཆོས་སྟོན་དྲངས་པའི་ཟས་ཀྱི་ལྷག་མ་དེ་དགེ་སློང་ཟས་སྤངས་ཏེ་་་་་་སྟན་ལས་ལངས་པས་་་་་་ཀྱང་བཟའ་བར་བྱ་ཞེས་སྔ་མར་སྦྱར་ཏེ། དེ་ཡང་ཁྱིམ་དུ་ཆོས་སྟོན་དྲངས་པའི་ལྷག་མ་དགེ་སློང་གིས་མ་ཁྱེར་བར་ཁྱིམ་པས་གཙུག་ལག་ཁང་དུ་ཁྱེར་ཏེ་འོངས་པ་དེ་བཟའ་བར་བྱ་སྟེ། ལུང་གི་གླེང་གཞི་དང་སྦྱར་་་་་་མུ་གེའི་ཚེ་ན་དགེ་སློང་རྣམས་ཁྱིམ་དུ་མགྲོན་དུ་བོས་ཏེ་ཟས་ཟོས་པ་ན། བཅའ་བ་ལ་སོགས་པ་ཅུང་ཞིག་ལྷག་སྟེ། དགེ་སློང་རྣམས་སོང་བ་ན། ལྷག་དེ་རྣམས་ཁྱིམ་པ་རྣམས་ཀྱིས་ཁྱེར་ཏེ་འོངས་ནས་ཁྱེད་ཁོ་ན་ལ་འབུལ་ལོ་ཞེས་ཟེར་བ་ན། དེ་དགེ་སློང་རྣམས་ཟ་བར་འདོད་ཀྱང་འགྱོད་པས་མ་ཟོས་པ་ན་བཟའ་བར་རྗེས་སུ་གནང་ཞེས་གསུངས་སོ། །
རོ། །
མངོན་པར་བསྒྲུབ་པའོ་ཞེས་པ་ནི་མུ་གེའི་ཚེ་ན། ཁྱིམ་དུ་ཆོས་སྟོན་དྲངས་པའི་ཟས་ཀྱི་ལྷག་མ་དེ་དགེ་སློང་གིས་ཁྱེར་ཏེ་གཙུག་ལག་ཁང་དུ་དྲངས་པའི་་་་་་སྟེ་དགེ་སློང་གིས་ཁྱེར་བ་བྱ་བ་མངོན་པར་སྒྲུབ་པ་དགེ་སློང་ཟས་སྤངས་ཏེ་ལངས་པས་བཟའ་བར་བྱ་ཞེས་སྔ་མར་སྦྱར་ཏེ། ལུང་གི་གླེང་གཞི་དང་སྦྱར་་་་་་མུ་གེའི་ཚེ་ན་དགེ་སློང་རྣམས་ཁྱིམ་དུ་མགྲོན་དུ་བོས་ཏེ་ཟས་ཟོས་པ་ན། བཅའ་བ་ལས་ལྷག་པ་ཞིག་ལུས་སོ། །
ལྷག་མ་འདི་དག་སྣོམས་ཏེ་བཞུད་ལ་ཕྱིས་གསོལ་ཅིག་ཅེས་ཟེར་ཏེ། ལྷག་མ་རྣམས་དགེ་སློང་རྣམས་ཀྱིས་ཁྱེར་ཏེ་འོངས་པ་དེ་དགེ་སློང་རྣམས་བཟའ་བར་འདོད་ཀྱང་འགྱོད་པས་མ་ཟོས་པ་ན་བཟའ་བར་རྗེས་སུ་གནང་ཞེས་གསུངས་སོ། །
རོ། །
དེ་སྒྲུབ་པར་བྱའོ་ཞེས་པ་ནི་ཊཱི་ཀ་ལས་ལྷག་མ་དེ་དྲངས་བར་བྱའི་ཞེས་བཤད་དེ། མུ་གེའི་ཚེ་ན་ཁྱིམ་དུ་ཆོས་སྟོན་དྲངས་པའི་ལྷག་མ་དེ་དགེ་སློང་གིས་ཁྱེར་ཏེ་གཙུག་ལག་ཁང་དུ་དྲངས་བ་སྟེ་དགེ་སློང་གིས་ཁྱེར་བའི་བྱ་བ། དེ་སྒྲུབ་པར་བྱའོ། །
དེ་ཡང་གནས་གཞན་དུ་དྲངས་པར་བྱ་བ་སྟེ་ལག་ཉར་བླངས་པའི་ཉེས་པར་མི་འགྱུར་རོ། །
ལུང་མ་མོ་དང་རང་འགྲེལ་དང་ཊཱི་ཀ་ལས་མུ་གེའི་ཚེ་ན་ལྷག་མ་དེ་དགེ་སློང་ཟས་སྤངས་ཏེ་ལངས་པས་བཟའ་བར་བྱའོ་ཞེས་སོ། །
པད་མའོ་ཞེས་པ་འདི་ལ་ལུང་གཞི་ལས་ཆུ་ནས་སྐྱེས་པའོ་ཞེས་གསུངས་ཤིང་། ལུང་མ་མོ་དང་འགྲེལ་ཆུང་གི་མདོ་རྩ་བ་ལས་ཀྱང་རྫི་དབུ་ལས་སྐྱེས་པའོ་ཞེས་བཤད་པ་དེ་འགྱུར་ལེགས་ཏེ། པད་མ་དབྱེ་གཞིར་བྱས་ན་བེ་ཊ་དང་ཨུཏྤ་ལའི་རྩ་བ་དབྱེ་བའི་ཡན་ལག་ཏུ་མི་རིགས་པའི་ཕྱིར་རོ། །

བེ་ཊ་ནི་ལུང་གཞི་ལས་ཀུ་མུ་དའི་ས་བོན་ཡིན་པར་གསུངས་སོ། །
དགེ་་་་་་ཊཱི་ཀ་ལས་དེ་ལ་རེ་ཞིག་འབྲེལ་བ་བསྟན་པར་བྱ་སྟེ། བཀྲེས་སྐོམ་ནི་ནད་དང་འདྲ་བ་ཡིན་ཏེ་ལུས་ལ་གནོད་པར་བྱེད་པའི་ཕྱིར་རོ། །
བཀྲེས་སྐོམ་གྱི་གཉེན་པོར་གྱུར་པ་ཟས་ཀྱི་འདུ་བའི་སྒོ་བསྟན་པའི་ཕྱིར། པད་མའི་ཞེས་པ་འདི་ནི་མདོ་རྩ་བའི་རྒྱ་དཔེ་ལ་ཆུ་ལས་སྐྱེས་པའོ་ཞེས་ཡོད་པ་ལ། སྒྲ་འགྱུར་མ་བྱས་པར་དོན་འགྱུར་བྱས་ཏེ། ཆུ་སྐྱེས་ལ་པད་མར་བསྒྱུར་བས་དོན་ཅུང་ཟད་འཕྱུག་སྟེ། སློང་གིས་རྒྱལ་སྲིད་དང་རྒྱལ་སྲིད་དེའི་ཕྱེད་མངའ་རིས་ཀྱི་ཕྱེད་མ་ནོད་པར་མི་བྱའོ། །
འདི་ནི་ཀཱ་ཏྱཱ་ཡ་ནས་རྒྱལ་པོ་གཏུམ་པོ་རབ་སྣང་དད་པར་བྱས་ཏེ་རྒྱལ་སྲིད་ཕུལ་བའི་བྱུང་བ་ལས་སོ། །
ལྷ་འབངས་ནི་དགེ་འདུན་ཕྱི་གཡོག་བྱེད་པའི་མི་སྐྱ་ཡིན་ཏེ། རྒྱལ་པོས་འབངས་ལ་བསྒོ་བ་ལྟར་གཡོག་དེ་རྣམས་ཀྱང་དགེ་སློང་རྣམས་ཀྱིས་ཇི་སྐད་བསྒོ་བ་བཞིན་དུ་ལས་རུང་བ་བྱེད་པས་ལྷ་འབངས་ཞེས་མིང་བཏགས་པས་ཏེ། རྣམ་འབྱེད་འགྲེལ་ལས། ལྷ་འབངས་ཞེས་བྱ་བ་ནི་ལས་རུང་བ་བྱེད་པས་རུང་བྱེད་ཅེས་བྱའོ་ཞེས་སོ། །
་་་་་ཟས་སྤྱོད་པ་ལ་སོགས་པ་སྣོད་ཀྱང་ངོ་། །
ཞེས་དགེ་འདུན་གྱི་ཆེད་དུ་དང་དུ་བླང་དུ་རུང་་་་་་ཞེས་པ་འདི་ནི་ལུང་ཕྲན་ཚེགས་ལས། དགེ་འདུན་གྱི་ཆུའི་སྣོད་བཞག་པར་གནང་ངོ་། །
སྣོད་སྤྱད་འགྲུབ་པ་བསྐོ་བར་བྱའོ་ཞེས་གསུངས་སོ། །
སྤྱོད་ལམ་མཛེས་པས་སོ། །
མཛེས་པས་སོ་ཞེས་པ་ནི་འགྲོ་བའི་སྤྱོད་ལམ་མཛེས་པ་དང་། ཆ་ལུགས་མཛེས་པ་སྟེ་གོ་རིམ་བཞིན་ནོ། །
སྨན་ལོངས་སྤྱོད་པའི་ཚུལ་ནི། ཟན་གྱི་ཕྱིར་འདུག་པས་འདིའམ་འདི་ནས་ཞེས་པ་ལ་སོགས་པས་བསྟན་ཏོ། །
ཟས་ལ་ལོངས་སྤྱོད་པའི་ཚུལ་འདི་ལ་སྦྱོར་བ་དང་དངོས་གཞི་དང་མཇུག་གསུམ་མོ། །
དང་པོ་སྦྱོར་བའི་དུས་སུ་ལུས་ཀྱིས་ཚུལ་བཞིན་དུ་འདུག་པ་དང་། ངག་གིས་འདི་ནས་བྱིན་ཅིག་ཅེས་མི་བྱ་བ་དང་། ཡིད་ཀྱིས་འདི་ནི་སྦྱིན་པ་པོའོ། །
བདག་ནི་ལེན་པ་པོའོ་སྙམ་དུ་དྲན་པ་ཉེ་བར་བཞག་པ་སྟེ། དེ་བཞིན་དུ་་་་་་སྤྱོད་ལམ་མཛེས་པས་འདུག་པར་བྱའོ། །
འདིའམ་འདི་ནས་བྱིན་ཅིག་ཅེས་འདྲི་མཁན་ལ་གོ་བར་མི་བྱའོ། །
དྲན་པ་ཉེ་བར་བཞག་སྟེ་བསོད་སྙོམས་བསླང་བར་བྱའོ་ཞེས་གསུངས་པས་སོ། །
གཉིས་པ་དངོས་གཞིའི་དུས་སུ་ལུས་ཀྱིས་ཁམ་ཆེས་པ་ལ་སོགས་པ་ཡང་སྤང་བ་དང་། ངག་གིས་ཟས་ལ་འཕྱས་འདོགས་པ་ལ་སོགས་པ་སྤང་བར་བྱ་ཞིང་། ཡིད་ཀྱིས་ནི་རྒྱགས་པའི་གཉེན་པོར་བཀྲེས་པའི་ནད་ཞི་བར་བྱ་བ་དང་། ཚུལ་ཁྲིམས་ཀྱི་རྟེན་ལ་ཕན་གདགས་པའི་བསམ་པ་དང་། ཟས་ལ་ཆགས་པའི་གཉེན་པོར་འདུ་ཤེས་བཅུ་ལས་གང་ཡང་རུང་བ་བསྒོམ་པ་དང་། ལྟུང་བ་འབྱུང་བའི་གཉེན་པོར་ལྟུང་བ་མི་འབྱུང་བར་བྱ་བའི་དྲན་པ་ཉེ་བར་བཞག་པ་སྟེ། བདག་ཉིད་ལ་ནད་པའི་འདུ་ཤེས་དང་ཞེས་པ་དང་། འབྱུང་བ་དང་འདྲ་བ་དང་འགྱུར་བ་དང་ཞེས་པ་དང་། ལྟུང་བའི་སྒོར་གྱུར་པའི་འཇུག་པ་ཐམས་ཅད་ལ་་་་་་ལྟུང་བ་མི་འབྱུང་བར་དྲན་པས་སྒྲུབ་ཅེས་གསུངས་པས་སོ། །
གསུམ་པ་མཇུག་གི་དུས་སུ་ལུས་ཀྱིས་རུང་བའི་ཆུ་ཡིས་ཁ་བཀྲུ་བ་དང་། ངག་གིས་སྦྱིན་པའི་ཚིགས་བཅད་གཉིས་གདོན་པ་དང་། ཡིད་ཀྱིས་ཟས་སྤངས་པ་སྟེ་་་་་་ཀ་རི་ཀ་ལས་རུང་བའི་ཆུ་ཡིས་དེ་འོག་ཏུ། ཞེས་པ་དང་། ཀ་རི་ཀ་ལས་་་་་་སྦྱིན་པའི་ཚིགས་བཅད་གཉིས་ཤིག་བརྗོད། །
ཅེས་་་་་་སྦྱིན་པའི་རབས་མཐུན་གྱི་ཚིགས་སུ་བཅད་པ་དང་། སྦྱིན་བདག་གི་བསྔོ་བར་ངན་པ་བཟློག་པའི་ཚིགས་སུ་བཅད་པ་གདོན་པར་གསུངས་ཤིང་། ཟས་ནས་གཙུག་ལག་ཁང་གི་ཚིགས་སུ་བཅད་པ་གདོན་ནོ། །

ཞེས་གསུངས་པ་དང་། ལུང་རྣམ་འབྱེད་ལས་དགེ་སློང་ཟས་ཟོས་ཟིན་ཅིང་ཟས་སྤངས་ཏེ་ཞེས་གསུངས་པས་སོ། །
་་་་་ཊཱི་ཀ་ལས་གཙུག་ལག་ཁང་གི་སྒོ་ཕྱོགས་བཞི་པོ་གར་ལྟ་ཡང་རུང་སྟེ། གང་ན་སྒོ་ཡོད་པ་ངོས་ནི་མདུན་ཏེ། སྒོ་ནི་ཤར་ཕྱོགས་ཞེས་བྱའོ། །
གཡས་ནི་ལྷོ། རྒྱབ་ནི་ནུབ། གཡོན་ནི་བྱང་ཕྱོགས་སོ། །
དེ་ལྟར་བརྩིས་པའི་ནུབ་བམ་བྱང་གི་ངོས་སུའོ་ཞེས་པ་ནི་གཙུག་ལག་ཁང་གི་རྒྱབ་བམ་གཡོན་གྱི་ངོས་སུའོ་ཞེས་པ་སྟེ། མདུན་རྒྱབ་གཉིས་ཀྱི་རྒྱབ་ཀྱི་ཕྱོགས་དམན་ཞིང་། གཡས་གཡོན་གཉིས་ཀྱང་གཡོན་གྱི་ཕྱོགས་དམན་པས། ཕྱོགས་གཉིས་ནི་དམན་ཤོས་གང་ཡིན་དེ་ངོས་སུ། བྱ་བ་དམན་པའི་སྐབས་དེ་བྱ་བར་གསུངས། དེང་སང་མདོ་རྩ་བའི་དཔེ་རྣམས་ལས་རིལ་བ་སྤྱི་བླུགས་བཞག་པར་བྱའོ། །
ཞེས་སྣང་ཡང་་་་་་ཡི་གེ་ནོར་བར་ཐེ་ཚོམ་མེད་དོ། །
རིལ་བ་སྤྱི་བླུགས་བཞག་ས་བྱའོ་ཞེས་ལུང་དང་མདོ་རྩ་བའི་འགྲེལ་བ་གསུམ་ཆར་ལས་བཤད་དོ། །
རིལ་བ་སྤྱི་བླུགས་བཞག་ས་བྱའོ་ཞེས་རང་གི་རྣམ་བཤད་ཀྱི་མདོ་རྩ་བ་ཉིད་ལས་བཤད་ཅིང་། འགྲེལ་ཆུང་ལས་ཀྱང་ངོ་། །
རིལ་བ་སྤྱི་བླུགས་བཞག་པའི་གནས་བྱ་ཞེས་ལུང་ཕྲན་ཚེགས་དང་རྒྱ་ཆེར་འགྲེལ་ལས་བཤད་དོ། །
་་་་་རྒྱུན་གྱི་་་་་་རྒྱ་ཆེ་འགྲེལ་པའི་ནང་གི་མདོ་རྩ་བ་ལས་རྒྱུན་གྱི་ཁུང་རྒོལ་གཞུག་ཅེས་སྣང་ཡང་དེ་ནི་ཡི་གེ་ནོར་བར་ཐེ་ཚོམ་མེད་དོ། །
ཁུང་རྐོར་གཞུག་གོ་ཞེས་པ་འདི་ལུང་མ་མོ་ལས་ཁུང་བུ་རྐོ་བར་བྱའོ་ཞེས་གསུངས་ལ། ལྟུང་་་་་་འོག་ཏུ་བར་དོང་རྐོ་ཞེས་འགྲེལ་ཆུང་གི་མདོ་རྩ་བ་གཉིས་ལས་བཤད་དོ། །
ས་གཉིས་ཀྱིས་བཀྲུ་བ་ལ་སོགས་པའི་སྐབས་འདིར་འོད་ལྡན་ལས། ཐ་སྙད་པ་ཕྱིའི་གཙང་སྦྲ་དང་། དོན་དམ་པ་ནང་གི་གཙང་སྦྲ་གཉིས་སུ་གསུངས་ཏེ། རྩ་བ་སུམ་བརྒྱ་པ་ལས། བཅོམ་ལྡན་ནང་གི་གཙང་སྤྲར་གསུངས་པ་ནི། ལུས་ལ་སོགས་པའི་སྡིག་སྤང་གང་ཡིན་པའི་ཞེས་བཤད་དོ། །
ཐ་་་་་་འཐོར་འཐུང་བྱ་བ་དང་བདུན་ཚན་གཉིས་དང་ལག་ངར་གཉིས་འཁྲུ་བ་ལ་སོགས་པ་བཞི་སྟེ་སྙད་པ་ཕྱིའི་གཙང་སྦྲ་ནི། ས་གཉིས་ཀྱིས་བཀྲུ་བར་བྱའོ་ཞེས་པ་ནས་སྐབས་འདིར་ཁྲུས་ཉི་ཤུ་རྩ་གཅིག་བྱ་བར་གསུངས་པ་དག་ཡིན་ནོ། །
ལག་པ་གཉིས་ཀྱང་བཀྲུ་བར་བྱའོ་ཞེས་པ་འདི་ནི་ལུང་དང་འགྲེལ་ཆུང་ལས་སས་བཀྲུ་བར་གསུངས་ཤིང་། འོད་ལྡན་རྩ་འགྲེལ་ལས། ཆུས་བཀྲུ་བར་གསུངས་ཏེ། ས་དང་ཆུ་གང་གིས་བཀྲུས་ཀྱང་རུང་་་་་་སྐབས་འདི་ཉིད་ཀྱང་ལུང་ཕྲན་ཚེགས་ལས། ས་ཕུང་གཅིག་གིས་ལག་ངར་གྱི་དཔུང་བ་ཡན་ཆད་བཀྲུ་ཞེས་གསུངས་ལ། འགྲེལ་ཆུང་ལས་ས་ཅུང་ཟད་གཅིག་གིས་ལག་ངར་མན་ཆད་དག་པར་བཀྲུ་ཞེས་པས་ལག་ངར་གཉིས་སས་བཀྲུ་བར་བཤད་དོ། །
འོད་ལྡན་རྩ་འགྲེལ་ལས། དེ་བཞིན་ཆུ་མང་ལག་པ་གཉིས་བཀྲུས་ནས། །
ཞེས་ལག་ངར་ཆུས་བཀྲུ་བར་བཤད་དོ། །
ངོ་། །
རྣམ་བཤད་ཉི་མའི་འོད་ཟེར་ལས། སྨན་གྱི་གཞིའི་རྣམ་པར་བཤད་པ་རྫོགས་སོ།།  ༈  །།ད་ནི་ལས་ཀྱི་གཞི་འཆད་དེ། འདིའི་སྤྱི་དོན་ལ་གཉིས་ལས། དང་པོ་ལས་ཀྱི་ཆོ་གའི་དགོས་པ་ནི། རང་རང་གི་ལས་འཆགས་ཤིང་། དེ་ལ་བརྟེན་ནས་བསྙེན་རྫོགས་ཀྱི་སྡོམ་པ་སྐྱེ་བ་ལྟ་བུའོ། །
གཉིས་པ་བསྡུས་པའི་དོན་ལ་གཉིས་ཏེ། ལས་འཆགས་པ་ལ་དགོས་པ་ཚོགས་པའི་བསྡུས་དོན་དང་། ལས་ཀྱི་ངོ་བོའི་བསྡུས་དོན་ནོ། །
དང་པོ་ལ་ལྔ་སྟེ། གཞིའི་ཡན་ལག་དང་། བསམ་པའི་ཡན་ལག་དང་། ལས་ཀྱི་ཆོ་གའི་ངོ་བོ་དང་། ལས་ཉམས་སུ་མྱོང་བའི་ཚད་དང་། ལས་འཆགས་པའི་དུས་སོ། །
དང་པོ་ལ་གསུམ་སྟེ། བློ་མཐུན་པར་བྱེད་པ་དགེ་འདུན་གྱི་གཞི་དང་། རྗོད་པར་བྱེད་པ་ལས་མཁན་གྱི་གཞི་དང་། བསྒྲུབ་པར་བྱ་བ་དོན་གྱི་གཞིའོ། །

དང་པོ་ལ་གསུམ་སྟེ། གྲངས་ཚང་བ་དང་། ཁ་སྐོང་བར་འོས་པ་དང་། མི་མཐུན་པ་གཉིས་ཀྱིས་མི་མཐུན་པ་མེད་པའོ། །
དང་པོ་ནི་གྲངས་ཚང་གི་བྱེ་བྲག་མི་འདྲ་བ་བཅུ་གཅིག་སྟེ། བཞི་བཅུ་ཉི་ཤུ་དང་ནི་ཉི་ཤུ་རྩ་གཉིས་དང་། བཅུ་གཉིས་ནས་ནི་བཞིའི་བར་ཏེ་བདུན་མ་གཏོགས། ཞེས་གཟུང་སྟེ། དེ་ཡང་བཞི་བཅུའི་གྲངས་ཚང་དང་། ཉི་ཤུའི་གྲངས་ཚང་ནི། དགེ་སློང་མའི་དབྱུང་བ་དང་། དགེ་སློང་ཕའི་དབྱུང་བ་སྟེ། སོ་སོ་ཐར་པའི་མདོ་གཉིས་ལས་་་་་་དགེ་སློང་མ་དང་། དགེ་སློང་ཕ། གང་ན་གཉིས་ཀའི་དགེ་འདུན་བཞི་བཅུའི་ཚོགས་ཡོད་པ་དེར། དགེ་སློང་མ་དེ་དབྱུང་བར་བྱའོ་ཞེས་གསུངས་པ་དང་། གང་ན་དགེ་སློང་ཉི་ཤུའི་ཚོགས་ཀྱི་དགེ་འདུན་ཡོད་པ་དེར། དགེ་སློང་འདི་དབྱུང་བར་བྱའོ་ཞེས་གོ་རིམ་བཞིན་དུའོ། །
གསུངས་སོ། །
ཉི་ཤུ་རྩ་གཉིས་ཀྱི་གྲངས་ཚང་ནི། ཡུལ་དབུས་སུ་བུད་མེད་བསྙེན་པར་རྫོགས་པར་བྱེད་་་་་་པ་དགེ་སློང་བཅུ་དང་དགེ་སློང་མ་བཅུ་གཉིས་སུ་ཚང་བ་ལའོ། །
བཅུ་གཉིས་ཀྱི་གྲངས་ཚང་བ་ནི། ཡུལ་དབུས་སུ་སྔོན་རོལ་གྱི་སྡོམ་པ་གཉིས་དང་འཁོར་དང་འཁོར་མང་ཉེ་བར་འཇོག་པའི་གནང་བ་སྦྱིན་པ་གཉིས་ཏེ་རྣམ་བཞི་་་་་་དགེ་སློང་མ་བཅུ་གཉིས་ཀྱི་གྲངས་ཚང་བ་སྟེ་གཞུང་ལས་དངོས་སུ་གསུངས་སོ། །
ལའོ། །
བཅུ་གཅིག་གི་གྲངས་ཚང་ནི། ཡུལ་མཐའ་འཁོབ་ཏུ་བུད་མེད་བསྙེན་པར་རྫོགས་པར་བྱེད་པ་་་་་་དགེ་སློང་ལྔ་དང་དགེ་སློང་མ་དྲུག་གི་གྲངས་ཚང་བ་ལའོ། །
བཅུའི་གྲངས་ཚང་ནི། སྐྱེས་པ་ཡུལ་དབུས་སུ་ད་ལྟར་གྱི་ཆོ་གས་བསྙེན་རྫོགས་བྱེད་པ་ལའོ། །
དགུའི་གྲངས་ཚང་ནི། དགེ་སློང་མའི་དགག་དབྱེ་བྱེད་པ་་་་་་དགེ་སློང་ལྔ་དང་དགེ་སློང་མ་བཞིའི་གྲངས་ཚང་བ། ལའོ། །
བརྒྱད་ཀྱི་གྲངས་ཚང་ནི་དགེ་སློང་མའི་མགུ་བ་སྦྱིན་པ་་་་་་དགེ་སློང་བཞིའི་གྲངས་ཚང་དགེ་སློང་མ་བཞིའི་གྲངས་ཚང་བ། ལའོ། །
དྲུག་གི་གྲངས་ཚང་ནི། ཡུལ་མཐའ་འཁོབ་ཏུ་སྔོན་རོལ་གྱི་སྡོམ་པ་གཉིས་དང་འཁོར་དང་འཁོར་མང་ཉེ་བར་འཇོག་པའི་གནང་བ་སྦྱིན་པ་གཉིས་ཏེ་རྣམ་པ་བཞི་་་་་་དགེ་སློང་མ་དྲུག་གི་གྲངས་ཏེ་ཊཱི་ཀས་མདོར་བསྡུས་སྦྱར་རོ། །
ལའོ། །
ལྔའི་གྲངས་ཚང་ནི་སྐྱེས་པ་ཡུལ་མཐའ་འཁོབ་ཏུ་ད་ལྟར་གྱི་ཆོ་གས་བསྙེན་རྫོགས་བྱེད་པ་དང་། དགེ་སློང་གི་དགག་དབྱེ་བྱེད་པ་ལའོ། །
བཞིའི་གྲངས་ཚང་ནི་དེ་དག་མ་གཏོགས་པའི་ལས་ཀྱི་ཆོ་ག་གཞན་ཐམས་ཅད་ལ་སྟེ། གྲངས་ཚང་སྔར་བཤད་ཟིན་པ་དེ་རྣམས་ཀྱི་་་་་་ལྷག་མའི་་་་་་གྲངས་ཚང་ལ་དག་གི་ཚོགས་ནི་བཞིའོ་ཞེས་གསུངས་སོ། །
ཁྱད་པར་དུ་ཡང་་་་་་ཊཱི་ཀ་ལས་དགག་དབྱེ་ལ་ནི་དགག་དབྱེ་བྱེད་པར་གཏོགས་པའི་ལྔ་ལ་སོགས་པ་དགེ་འདུན་ཉིད་ཡིན་ནོ་ཞེས་སོ། །
དགག་དབྱེ་ལ་དགེ་སློང་ལྔ་དགོས་པར་གསུངས་པ་ནི། དགག་དབྱེ་བྱེད་པ་པོ་བསྐོ་བ་ན་བསྐོ་བྱེད་དགེ་འདུན་དགེ་སློང་བཞིར་ལོངས་ཤིང་། བསྐོ་ཡུལ་དང་ལྔ་དགོས་ཀྱང་། བསྐོ་ཡུལ་དེ་ནི་རང་བསྐོ་བའི་དགེ་འདུན་གྱི་གྲངས་ཀྱི་ཁ་སྐོང་མ་ཡིན་པའི་ཕྱིར་་་་་་ལུང་གཞི་ལས་གང་ན་དགེ་སློང་བཞི་གནས་པར་ནི་དེ་དག་གིས་གསོལ་བ་བྱས་ལ། དགག་དབྱེ་བྱའོ་ཞེས་གསུངས་པ་དང་། དགག་དབྱེ་དངོས་སུ་བྱེད་པ་ན་དགེ་སློང་ལྔ་དགོས་ཀྱང་། རང་མ་གཏོགས་པའི་དགེ་འདུན་བཞིར་ལོངས་ཡིན་པའི་ཕྱིར་ན་་་་་་ཊཱི་ཀ་ལས་དགག་དབྱེ་ལྔ་བྱེད་པར་གཏོགས་པར་དགེ་འདུན་ཉིད་ཡིན་ནོ་ཞེས་ལྔ་ལ་སོགས་པ། དགེ་སློང་གི་དགག་དབྱེ་ལ་དགེ་སློང་གི་དགེ་འདུན་གྱི་གྲངས་ཀྱི་ཁ་སྐོང་ནི་བཞིའི་གྲངས་ཚང་ཉིད་ཡིན་ནོ། །

དེ་བཞིན་དུ་དགེ་སློང་མའི་དགག་དབྱེ་ལ། དགེ་སློང་ལྔ་དགེ་སློང་མ་བཞི་སྟེ་དགུ་དགོས་ཀྱང་བསྐོ་ཡུལ་དེ་ནི་སྔར་བཞིན་ཏེ། དགེ་སློང་མའི་དགག་དབྱེ་ལ་གཉིས་ཀའི་དགེ་འདུན་གྱི་གྲངས་ཀྱི་ཁ་སྐོང་ནི་བརྒྱད་ཀྱིས་གྲངས་ཚང་བ་ཉིད་དོ། །
འོ་ན་གྲངས་ཚང་དེ་དག་ཇི་སྐད་བཤད་པ་བཞིན་མ་ཚང་ན་ལས་འཆགས་སམ་མི་འཆགས་ཞེ་ན། བཞི་བཅུ་དང་ཉི་ཤུ་དང་། བརྒྱད་དང་བཞིའི་གྲངས་ཚང་དེ་དག་ནི་གཅིག་མ་ཚང་ཡང་ལས་མི་འཆགས་ཏེ། དགེ་སློང་མའི་སོ་སོ་ཐར་པ་ལས། གཉིས་ཀའི་དགེ་སློང་བཞི་བཅུར་གཅིག་གིས་མ་ཚང་བའི་ཚོགས་ཀྱིས་དགེ་སློང་མ་དེ་འབྱིན་པར་བྱེད་ན་དགེ་སློང་མ་དེ་ཡང་མ་ཕྱིན་ལ་གཉིས་ཀའི་དགེ་འདུན་དེ་དག་ཀྱང་སྨད་པར་བྱ་བ་ཡིན་ཏེ་ཞེས་གསུངས་པ་དང་། དགེ་སློང་གི་སོ་སོ་ཐར་པ་ལས་དགེ་སློང་ཉི་ཤུར་གཅིག་གིས་མ་ཚང་བའི་ཚོགས་ཀྱིས་དགེ་སློང་དེ་འབྱིན་པར་བྱེད་ན་དགེ་སློང་དེ་ཡང་མ་ཕྱིན་ལ་ཞེས་གསུངས་པ་དང་། བརྒྱད་མ་ཚང་ན་སྐྱེས་པའམ་བུད་མེད་གང་རུང་གཅིག་དགེ་འདུན་དུ་མི་ཚང་ལ། དགེ་འདུན་མ་ཡིན་པ་ལ་ཡང་མགུ་བ་སྤྱད་པ་མི་འཆགས་སོ་ཞེས་གསུངས་པའི་གནད་ཀྱིས་དང་། བཞིར་མ་ཚང་ན་ལས་འཆགས་པ་ལ་དགོས་པའི་དགེ་འདུན་གཞི་མ་གྲུབ་པའི་ཕྱིར་རོ། །
གྲངས་ཚད་གཞན་རྣམས་ནི་ཇི་སྐད་བཤད་པའི་གྲངས་མ་ཚང་ཡང་བཞིར་ལོངས་དགེ་འདུན་ཙམ་དུ་ཚང་ན་ལས་འཆགས་པ་ཙམ་དུ་འགྱུར་ཏེ། ལུང་ཞུ་བ་ལས། བཙུན་པ་བཅུར་ཡང་མཆིས་ལ། མཆིས་བཞིན་དུ་འདུལ་བ་འཛིན་པ་དང་བཞིས་བསྙེན་པར་རྫོགས་པར་བགྱིས་ན། བསྙེན་པར་རྫོགས་པ་ཞེས་པ་གྱིའམ། ཨུ་པ་ལི་བསྙེན་པར་རྫོགས་པ་ཞེས་བྱ་སྟེ། བསྙེན་པར་རྫོགས་པར་བྱེད་པ་རྣམས་ནི་འདས་པ་དང་བཅས་པའོ་ཞེས་གསུངས་ལ། གཞན་རྣམས་ལ་དེའི་གནད་ཀྱིས་སྦྱར་རོ། །
རྒྱ་་་་་་ཁ་ཅིག་ན་རེ་དབྱུང་བ་ལ་ཉི་ཤུའི་གྲངས་ཚང་དགོས་པར་གསུངས་པ་ནི་ཡུལ་དབུས་སུ་དབྱུང་བར་བྱེད་པ་ལ་དགོངས་པ་ཡིན་གྱི། མཐའ་འཁོབ་ཏུ་གྲངས་དེའི་ཕྱེད་ཀྱིས་དབྱུང་བའི་ལས་འཆགས་ཏེ། བསྙེན་རྫོགས་དང་མཚུངས་པའི་ཕྱིར་ཟེར་རོ། །
འོ་ན་ཡུལ་དབུས་སུ་མཐའ་འཁོབ་ཀྱི་གྲངས་ཚང་གིས་བསྙེན་པར་རྫོགས་པར་བྱེད་ན་སྡོམ་པ་སྐྱེ་བ་བཞིན་དུ། ཁྱེད་རང་བཞེད་པའི་མཐའ་འཁོབ་ཀྱི་གྲངས་ཚང་བཅུའི་ཚོགས་ཀྱི་ཡུལ་དབུས་སུ་དབྱུང་བ་འཆགས་པར་ཐལ་བར་འགྱུར་བ་ལས། སོ་སོ་ཐར་པ་ལས་ཉི་ཤུར་གཅིག་གིས་མ་ཚང་ན་དབྱུང་བ་མི་འཆགས་པར་གསུངས་པ་དང་འགལ་ལོ། །
གཉིས་པ་ཁ་སྐོང་བར་འོས་པ་ནི་ལས་འཆགས་པའི་དགེ་འདུན་གྱི་གྲངས་ཀྱི་ཁ་སྐོང་བར་འོས་པ་སྟེ། དེ་ཡང་ཁ་སྐོང་གི་ཆོས་བཅོ་ལྔ་ཚང་བ་སྟེ། དེ་ཡང་མི་འདུག་པར་འགྲེང་བ་མ་ཡིན་པ་དང་། སྦྱིན་བསྐོ་ཆད་པ་བཅད་པའི་ལས་ལ་གང་ལ་བྱ་བའི་ཡུལ་མ་ཡིན་པ་དང་། འདུན་པ་དང་ཡོངས་དག་འབུལ་བ་ཙམ་མ་ཡིན་པ་སྟེ། མི་འདུག་པར་འགྲེང་བ་ནི་་་་་་ཁ་སྐོང་བ་ཉིད་མ་ཡིན་ནོ། །
གང་ལ་བྱས་པ་ཡང་མ་ཡིན་ནོ། །
དེའི་ཕྱིར་འདུན་པ་དང་ཡོངས་སུ་དག་པའི་ཆོ་ག་ལས་མ་ཡིན་ནོ། །
ཞེས་མདོ་གསུམ་གྱིས་སོ། །
བསྙེན་རྫོགས་ཡིན་པ་དང་། ཕམ་པ་མ་བྱུང་བ་དང་། མཚམས་མེད་མ་བྱས་པ་དང་། སྡིག་པའི་ལྟ་བ་ཅན་མ་ཡིན་པ་དང་། ས་གཞན་ན་གནས་པ་མ་ཡིན་པ་དང་། ཐ་དད་པར་གནས་པ་མ་ཡིན་པ་དང་། འཁྲུལ་བཅས་མ་ཡིན་པ་སྟེ། བསྙེན་པར་མ་རྫོགས་པ་དང་ཉམས་པ་དང་ཞེས་པ་ནས་འཁྲུལ་པ་དང་བཅས་པ་ཡང་ངོ་ཞེས་གསུངས་པས་སོ། །
མཚམས་གཞན་ན་གནས་པ་མ་ཡིན་པ་སྟེ། མཚམས་གཞན་ན་གནས་པ་ནི་གང་གི་ཡན་ལག་ཉིད་ཀྱང་མ་ཡིན་ནོ་ཞེས་གསུངས་པས་སོ། །

སངས་རྒྱས་དཀོན་མཆོག་ལས་གཞན་ཡིན་པ་སྟེ་་་་་་རྒྱལ་བ་ནི་ཁ་སྐོང་བར་བྱེད་པ་ཉིད་མ་ཡིན་ནོ་ཞེས་གསུངས་པས་སོ། །
མཚན་མཐུན་པ་སྟེ། དགེ་འདུན་གྱི་དབྱེན་་་་་་འདི་ལ་མཚན་མི་མཐུན་པ་ནི་ཡན་ལག་མ་ཡིན་ནོ་ཞེས་གསུངས་པའི་གནད་ཀྱིས་སྦྱར་ཞིང་། ལུང་ཕྲན་ཚེགས་ལས། མགུ་བ་དང་དབྱུང་བ་ལ་སོགས་པ་་་་་་ཐུན་མོང་གི་ལས་མ་གཏོགས་པར་དགེ་སློང་དང་དགེ་སློང་མ་རྣམས་ཀྱི་ལས་སོ་སོར་གྱིས་ཤིག་ཅེས་གསུངས་སོ། །
ལུས་ཐ་མལ་པར་གནས་པ་སྟེ། ལྟུང་བ་བསྐྱེད་པའི་རྟེན་ལ་གསུངས་པའི་གནད་ཀྱིས་སྦྱར་རོ། །
རིགས་པས་ཀྱང་ལུས་མི་སྣང་བར་བྱས་པའམ། སྤྲུལ་སྟག་དུ་བསྒྱུར་བ་ལྟ་བུ་ཡིན་ན། དགེ་སློང་སྤྲུལ་སྟག་ཏུ་ཁྲ་ཁྱི་ལེ་འདུག་པ་་་་་་དེས་འདུལ་བའི་ཆོ་ག་རྣམ་པར་བཞག་པར་མི་རིགས་པའི་ཕྱིར་རོ། །
ཐ་སྙད་གསུམ་དང་ལྡན་པ་སྟེ། སྨྲ་ཤེས། དོན་གོ །ཤེས་པ་རང་བཞིན་དུ་གནས་པའོ། །
དེ་ཡང་ལུང་དགག་དབྱེའི་གཞི་ཞུ་བ་ལས་སོ། །
སྨྱོན་པ་དང་སེམས་འཁྲུགས་པ་དང་། ཚོར་བས་གཟིར་བ་དང་། གླེན་པ་དང་ལྐུག་པ་དང་འོན་པ་དང་གཉིད་ལོག་པ་དང་སྙོམས་པར་ཞུགས་པ་རྣམས་ཀྱིས་གྲངས་སུ་བསྐངས་ཏེ་དགག་དབྱེ་བགྱིས་ན་དགག་དབྱེ་བྱས་པ་ཞེས་བགྱིའམ། ཨུ་པ་ལི་དགག་དབྱེ་མ་བྱས་པ་ཞེས་བྱ་སྟེ། དགེ་འདུན་ནི་འདས་པ་དང་བཅས་པའོ་ཞེས་གསུངས་ཤིང་།་་་་་དེ་ལྟར་ལུང་ལས་ལྐུག་པ་དང་ཞེས་པའི་ཤུགས་ཀྱིས་སྨྲ་ཤེས་དགོས་པར་བསྟན་ཏོ། །
གླེན་པ་དང་འོན་པ་དང་ཞེས་པའི་ཤུགས་ཀྱིས་དོན་གོ་དགོས་པར་བསྟན་ལ། སྨྱོན་པ་དང་ཞེས་པ་ལ་སོགས་པའི་ཤུགས་ཀྱིས་ཤེས་པ་རང་བཞིན་དུ་གནས་པ་དགོས་པར་ཤུགས་ཀྱིས་བསྟན་ཏོ། །
བསྡུས་པ་ལས་ཀྱང་སྨྱོན་པས་ཚོགས་ཀྱི་གྲངས་སུ་བསྐངས་ནས་བསྙེན་པར་རྫོགས་པ་མ་ཡིན་ནོ་ཞེས་བཤད་དོ། །
འོ་ན་གསོ་སྦྱོང་གི་གཞིའི་ཞུ་བ་ལས། སྨྱོན་པས་སོ་སོ་ཐར་པའི་མདོ་ཀླག་སྟེ་གསོ་སྦྱོང་བགྱིས་ན་གསོ་སྦྱོང་བགྱིས་པ་ཞེས་བགྱིའམ། ཨུ་པ་ལི་གསོ་སྦྱོང་བྱས་པ་ཞེས་བྱ་སྟེ། དགེ་འདུན་རྣམས་ནི་འདས་པ་དང་བཅས་པའོ། །
ཇི་ལྟར་སོ་སོར་ཐར་པའི་མདོ་ཀླག་པ་དེ་བཞིན་དུ་མང་པོར་ཁ་བསྐངས་པ་ཡང་རྒྱས་པར་སྦྱར་རོ་ཞེས་གསུངས་པ་དང་། ལས་བགྱིས་པ་སྨྱོན་པ་ཞིག་གིས་ལས་བགྱིས་ན་ལས་བགྱིས་པ་ཞེས་བགྱིའམ་མ་བགྱིས་པ་ཞེས་བགྱི། དགེ་སློང་དུ་འདུ་ཤེས་སླར་རྙེད་ཅིང་གསོལ་བ་དང་ལས་མ་ཉམས་ན། ལས་བགྱིས་པ་ཞེས་བྱའོ། །
སེམས་འཁྲུགས་པ་དང་ཚོར་བས་གཟིར་བ་ཡང་དེ་བཞིན་ནོ། །
ཇི་ལྟར་ལས་བྱེད་པ་དེ་བཞིན་དུ་གྲངས་སུ་ཁ་བསྐངས་པ་ཡང་བརྗོད་པར་བྱའོ་ཞེས་་་་་་ལས་གྱི་གཞི་ཞུ་བ་ལས་ཀྱང་སྨྱོན་པས་དགེ་འདུན་གྱི་གྲངས་ས་ཁ་སྐོང་བས་ཀྱང་ལས་བྱས་ན་བྱས་པར་གསུངས་པ་དང་འགལ་ཞེ་ན། སྨྱོ་བས་དགེ་སློང་གི་འདུ་ཤེས་མི་རྙེད་པ་་་་་་དེས་དགེ་འདུན་གྱི་ཁ་སྐོང་བྱས་ན་ལས་མི་འཆགས་པ་དང་། སྨྱོ་བའི་བག་ཞད་ཅུང་ཟད་ཡོད་ཀྱང་དགེ་སློང་གི་འདུ་ཤེས་རྙེད་པའི་་་་་་དེས་དགེ་འདུན་གྱི་ཁ་སྐོང་བྱས་ན་ལས་འཆགས་པ་ཁྱད་པར་གྱིས་མི་འགལ་བར་ཤེས་པར་བྱའོ། །
དེ་ལྟར་ཁ་སྐོང་གི་ཆོས་བཅོ་ལྔ་པོ་དེ་དག་ལ་དམིགས་ཀྱིས་བསལ་བ་ནི་་་་་་འདུག་པའི་དམིགས་བསལ་མགྲོན་པོ་མི་སྡོད་ན་འགྲོ་བཞིན་དུ་བྱའོ་ཞེས་པ་་་་་་རྐྱེན་དགའ་བས་འཚོ་བའི་དོན་དུ་གང་ཟག་མང་པོ་འདུས་ཏེ་བག་ཡངས་བྱས་པ་སྟེ་དང་། བག་ཡངས་འགའ་ཞིག་དང་རྣམ་པར་དག་པའི་ལས་ལས་་་་་་གསོ་སྦྱོང་ནི་གང་ལ་བྱ་བ་མ་ཡིན་པ་ཡན་ལག་ཏུ་མི་དགོས་ཏེ། གང་ལ་བྱ་བའི་ཡུལ་དགེ་འདུན་གྱི་ཁོངས་སུ་གཏོགས་པའི་དགེ་སློང་དེ་དག་དགེ་འདུན་གྱི་གྲངས་ཀྱི་ཁ་སྐོང་ཡིན་པའི་ཕྱིར་རོ། །

ཐ་དད་པར་གནས་པ་རྣམས་ཀྱིས་རང་རང་གི་ལས་བྱེད་པ་ནི་ཐ་དད་དང་གནས་པ་མ་ཡིན་པ་ཡན་ལག་ཏུ་མི་དགོས་ཏེ། དགེ་འདུན་དབྱེ་བ་་་་་་འདི་ལ་སོ་སོ་རང་གི་ལས་ནི་ཆགས་སོ་ཞེས་གསུངས་པས་སོ། །
ལྟུང་བ་ཐུན་མོང་བ་བྱིན་གྱིས་བརླབ་པའི་ལས་ལ་ནི་འཁྲུལ་བཅས་མ་ཡིན་པ་མི་དགོས་ཏེ། འཁྲུལ་བཅས་དེ་ཉིད་ལས་དེ་འཆགས་པའི་ཡན་ལག་ཡིན་པའི་ཕྱིར་རོ། །
དགེ་སློང་མའི་མགུ་བ་སྦྱིན་པ་དང་དབྱུང་བ་དང་བུད་མེད་བསྙེན་པར་རྫོགས་པར་བྱ་བའི་ལས་དང་། དགེ་སློང་མའི་དགག་དབྱེ་བྱ་བ་སྟེ་དེ་རྣམས་ལ་ནི་མཚན་མཐུན་པ་ཁོ་ན་ཡན་ལག་ཏུ་མི་དགོས་ཏེ། ཕྱོགས་གཅིག་ནས་མཚན་མི་མཐུན་པ་ཡན་ལག་ཏུ་དགོས་པའི་ཕྱིར་རོ། །
གསུམ་པ་མི་མཐུན་པ་གཉིས་ཀྱིས་མི་མཐུན་པ་མེད་པ་ལ། བཟློག་ཕྱོགས་མི་མཐུན་པ་གཉིས་ཏེ། མ་འདུས་པའི་མི་མཐུན་པ་དང་། འདུས་པ་ཕྱིར་བཟློག་གི་མི་མཐུན་པའོ། །
དང་པོ་ལ་ཡན་ལག་དྲུག་སྟེ། ལས་དེའི་མཚམས་ཀྱི་ཁོངས་སུ་གཏོགས་པ་དང་། ཁ་སྐོང་བར་འོས་པ་དང་། ལུས་སམ་འདུན་པས་མ་འདུས་པ་དང་། གང་ལ་ཆད་ལས་བྱ་བའི་ཡུལ་མ་ཡིན་པ་དང་། སྨྱོས་པའི་གནང་བ་མ་ཐོབ་པ་དང་། ངེས་པར་ཤེས་སམ་འཕྲིག་པ་ཡིན་པའོ། །
དེ་ཡང་དེའི་མཚམས་ཀྱི་ཁོངས་སུ་གཏོགས་པ་ཞེས་པ་ལ་སོགས་པ་་་་་་ཁ་སྐོང་བར་འོས་པ་ལུས་སམ་དེ་ལ་འདུན་པས་འདུས་པ་རྗེས་སུ་མ་ཞུགས་པ་ཉིད་དང་ཞེས་པ་གསུམ་དང་། འདུ་བ་མི་སྟེར་ན་གྲགས་པ་ཙམ་གྱིས་་་་་་ནན་ཏུར་བྱ་སོ་ཞེས་པ་དང་། སྨྱོས་པའི་གནང་བ་ཐོབ་པས་ནི་ཞེས་པ་དང་། འཕྲིག་པས་མི་མཐུན་པ་ཉིད་དུ་འགྱུར་རོ་ཞེས་གསུངས་པས་སོ། །
འདིར་་་་་་ཚ་རོང་བ་ཁ་ཅིག་ན་རེ་ཁ་སྐོང་བར་མི་འོས་ཀྱང་འཁྲུལ་བཅས་དང་གཉིད་ལ་སོགས་པ་གཉིས་ཀྱིས་མ་འདུས་པའི་མི་མཐུན་པ་སྐྱེད་དེ་ཉེས་པ་བསལ་སླ་བའི་ཕྱིར་དང་། གཞན་དུ་ན་མ་འདུས་པའི་མི་མཐུན་པ་བསྐྱེད་པ་རྒྱུན་ཆད་དུ་འགྱུར་བས་ཧ་ཅང་ཐལ་ཆེས་སོ་ཞེས་ཟེར་རོ། །
འོ་ན་དགེ་སློང་གི་བྱེ་བྲག་མ་འདུས་པར་ལས་བྱེད་པ་ཆོས་ཅན། མ་འདུས་པའི་མི་མཐུན་པ་བསྐྱེད་པ་ལ་ཁ་སྐོང་བར་འོས་པ་ངེས་གཟུང་གི་ཡན་ལག་ཏུ་མི་དགོས་པར་ཐལ། ཁ་སྐོང་བར་མི་འོས་པས་ཀྱང་མ་འདུས་པའི་མི་མཐུན་པ་བསྐྱེད་པའི་ཕྱིར་རོ། །
རྟགས་ཁས་བླངས་སོ། །
འདོད་ན་མདོ་རྩ་བ་ལས་ཁ་སྐོང་བར་འོས་པ་ཞེས་དེ་ཡན་ལག་ཏུ་དགོས་པར་གསུངས་སོ། །
སྤྱིར་བཏང་ལ་ཁ་སྐོང་བར་འོས་པ་དགོས་ཀྱང་དམིགས་བསལ་འདི་གཉིས་ཉེས་པ་བསལ་སླ་བས་མ་འདུས་པའི་མི་མཐུན་པ་བསྐྱེད་དོ་ཞེ་ན། འོ་ན་ནམ་མཁའ་ལ་ཅུང་ཟད་འཕགས་པ་དེས་ཆོས་ཅན། མ་འདུས་པའི་མི་མཐུན་པ་བསྐྱེད་པར་ཐལ། ཉེས་པ་བསལ་སླ་བའི་ཕྱིར་རོ། །
རྟགས་ནི་ཁྱེད་ཀྱིས་ཁས་བླངས་པ་དེ་དང་རྒྱུ་མཚན་མཚུངས་པས་གྲུབ་ལ། ཁྱབ་པ་ཁས་བླངས་སོ། །
འདོད་ན་མཚམས་གཞན་ན་གནས་པ་ནི་གང་གི་ཡན་ལག་ཉིད་ཀྱང་མ་ཡིན་ནོ་ཞེས་སོ། །
འཁྲུལ་བཅས་དང་གཉིད་ལོག་པས་མ་འདུས་པས་མི་མཐུན་པ་མི་བསྐྱེད་ཀྱང་མ་འདུས་པའི་མི་མཐུན་པ་བསྐྱེད་པ་རྒྱུན་ཆད་དུ་ཡང་མི་འགྱུར་ཏེ། འཁལ་བཅས་མ་ཡིན་པ་དང་གཉིད་མ་ལོག་ཅིང་ཁ་སྐོང་བར་འོས་པས་མ་འདུས་པའི་མི་མཐུན་པ་བསྐྱེད་པའི་ཕྱིར་རོ། །
གཉིས་པ་འདུས་པ་ཕྱིར་བཟློག་གི་མི་མཐུན་པ་བསྐྱེད་པ་ལ་ཆོས་བརྒྱད་དེ། ལས་དེའི་མཚམས་ཀྱི་ཁོངས་སུ་གཏོགས་པ་དང་། གང་ལ་ཆད་ལས་བྱ་བའི་ཡུལ་མ་ཡིན་པ་དང་། སྤྱོད་ལམ་ལས་མ་ཉམས་པ་དང་། རང་བཞིན་དུ་གནས་པ་དང་། ངག་ཡང་དག་པར་བསྡམས་པ་དང་། འདུལ་བར་གཏོགས་པའི་བསླབ་པ་ཤེས་པ་དང་། གང་ལ་བྱ་བ་ཞེ་འགྲས་པ་མ་ཡིན་པ་དང་། ཐོས་པའི་ཉེ་འཁོར་ན་གནས་པའོ། །

དང་པོ་བདུན་ནི་ཕྱིར་བཟློག་པར་བྱེད་པ་ཡང་ཞེས་པ་ལ་སོགས་པའི་གཞུང་གིས་དངོས་སུ་བསྟན་ལ། ཐ་མ་ནི་དགག་བྱའི་གནས་ཀྱི་སྟེ། གཞན་དུ་ན་རང་ཚིག་དོན་མེད་དུ་འགྱུར་བའི་ཕྱིར་རོ། །
བརྒྱད་པོ་དེ་དག་ལས་གཞན་དུ་ན་ཕྱིར་བཟློག་མི་འཆགས་ཏེ་ཚིག་རིགས་པར་གཟུང་བར་མི་འོས་པའི་ཕྱིར་རོ། །
འོ་ན་སངས་རྒྱས་ཀྱིས་ཕྱིར་བཟློག་འཆགས་སམ་མི་འཆགས་ཞེ་ན། འདི་ལ་གསུམ་ལས། དང་པོ་གཞན་ལུགས་དགག་པ་ནི། ཁ་ཅིག་ན་རེ་སངས་རྒྱས་ཆོས་ཅན། ཕྱིར་བཟློག་མི་འཆགས་ཏེ། ཁ་སྐོང་བར་མི་འོས་པའི་ཕྱིར་རོ། །
དེ་ཡང་དགེ་འདུན་གྱི་གྲངས་ཀྱི་ཁ་སྐོང་བར་མི་འོས་པ་སྟེ། རྒྱལ་བ་ནི་་་་་་ཁ་སྐོང་བར་བྱེད་པ་ཉིད་མ་ཡིན་ནོ་ཞེས་གསུངས་པས་སོ། །
སྒྲུབ་བྱེད་གཞན་ཡང་རྒྱལ་བ་ནི་མི་མཐུན་པ་བྱེད་པ་ཉིད་མ་ཡིན་ནོ་ཞེས་སྤྱིར་གསུངས་པས་མ་འདུས་པའི་མི་མཐུན་པ་དང་ཕྱིར་བཟློག་གི་མི་མཐུན་པ་བྱེད་པ་ཉིད་མ་ཡིན་ཞེས་བསྟན་ཏོ་ཞེས་ཟེར་རོ། །
དེ་ལྟར་ལུང་གླེང་གཞི་དང་གཏམ་གྱི་གཞི་དང་། རང་གི་རྣམ་བཤད་དང་། ཊཱི་ཀ་དང་བཞི་པོ་མཐུན་པར་རྒྱལ་བ་ནི་མ་འདུས་པའི་མི་མཐུན་པ་བྱེད་པ་ཉིད་མ་ཡིན་ཞེས་བྱེ་བྲག་ཏུ་གསུངས་པ་དང་འགལ་ལ། གང་ལ་བསྙེན་རྫོགས་ཀྱི་སྡོམ་པ་སྦྱིན་ཡུལ་དགེ་ཚུལ་དེས་ནི། ལས་དེ་ལ་ཕྱིར་བཟློག་མི་འཆགས་པར་ཐལ། ཁ་སྐོང་བར་མི་འོས་པའི་ཕྱིར་་་་་་དེ་ཡང་ལས་འཆགས་པའི་དགེ་འདུན་གྱི་གྲངས་ཀྱི་ཁ་སྐོང་བར་མི་འོས་པའི་ཕྱིར་རོ། །
རོ། །
ཁྱབ་པ་ཁས་བླངས་སོ། །
འདོད་ན་དགེ་སློང་བྲམ་ཟེའི་བུ་མོ་ལྟ་བུས་ཞུས་པ་ལས། དགེ་ཚུལ་བསྙེན་པར་རྫོགས་པར་བྱ་བ་བདག་ལ་བསྙེན་པར་རྫོགས་པར་མ་བྱེད་ཅིག་ཅེས་ཟེར་ན་ཡང་དེའི་ཕྱིར་བཟློག་པ་བཙན་ནོ་ཞེས་གསུངས་་་་་་མི་འདོད་ན་བྱིན་པ་ཉིད་མ་ཡིན་ནོ་ཞེས་ཀྱང་ངོ་། །
སོ། །
གཉིས་པ་རང་ལུགས་བཞག་པ་ནི། སངས་རྒྱས་ཤཱཀྱ་ཐུབ་པ་ཆོས་ཅན། བྱེད་པ་པོ་རང་སྟོབས་ཀྱི་ཆ་ནས་ཕྱིར་བཟློག་འཆགས་པ་ཡིན་ཏེ། ཕྱིར་བཟློག་འཆགས་མི་འཆགས་ལ་སོགས་པ་་་་་་འདུལ་བའི་བཅས་པ་ཐམས་ཅད་ཀྱི་མངའ་བདག་ཡིན་པའི་ཕྱིར་རོ། །
སྒྲུབ་བྱེད་གཞན་ཡང་སངས་རྒྱས་་་་་་སངས་རྒྱས་ཀྱི་ཕྱིར་བཟློག་བྱེད་པའི་ཚིག་གསུངས་ཀྱང་ཕྱིར་བཟློག་མ་འཆགས་ན་སངས་རྒྱས་དོན་མེད་པའི་ཚིག་གསུང་པར་ཐལ་བར་འགྱུར་བ་ལས། དོན་མེད་པའི་ཚིག་མི་གསུང་བའི་ཕྱིར་ཏེ། འོད་ལྡན་དུ་མདོ་དྲངས་པ་ལས། སངས་རྒྱས་ཀྱིས་གསུངས་པ་ཐམས་ཅད་དོན་དང་བཅས་ཞེས་གསུངས་སོ། །
སྒྲུབ་བྱེད་གཞན་ཡང་དགེ་འདུན་གྱིས་ནི་ཕྱིར་བཟློག་འཆགས་ལ། དགེ་འདུན་གྱི་གསུང་བས་ནི་སངས་རྒྱས་ཀྱི་གསུང་བཙན་པའི་ཕྱིར་ཏེ། དེ་ཡང་སངས་རྒྱས་ཀྱིས་གསུངས་པ་དགེ་འདུན་ལས་གཡོ་བ་མེད་དོ་ཞེས་གསུངས་པས་གྲུབ་བོ། །
སྒྲུབ་བྱེད་གཞན་ཡང་དགེ་འདུན་གྱིས་ཕྱིར་བཟློག་འཆགས་ལ་སངས་རྒྱས་ནི་དགེ་འདུན་དང་འདྲའོ་ཞེས་མ་གུས་པའི་ཚུལ་གྱིས་ལྟུང་བྱེད་བསྐྱེད་པ་ལ་འདྲ་བར་གསུངས་པས། འདིར་ཡང་འདྲ་བར་རྒྱུ་མཚན་མཚུངས་པའི་ཕྱིར་རོ། །
གསུམ་པ་རྩོད་པ་སྤང་བ་ནི། རྩོད་པ་དང་པོ་་་་་་འོ་ན་སངས་རྒྱས་ཆོས་ཅན། མི་མཐུན་པ་བྱེད་པ་ཙམ་ཞིག་ཡིན་པར་ཐལ། བྱེ་བྲག་ཕྱིར་བཟློག་གི་མི་མཐུན་པ་བྱེད་པ་ཡིན་པའི་ཕྱིར་རོ། །
རྟགས་མ་གྲུབ་ན་དམ་བཅའ་འབུད་ཅིང་། འདོད་ན་རྒྱལ་བ་ནི་མི་མཐུན་པ་བྱེད་པ་ཉིད་མ་ཡིན་ཞེས་གསུངས་པས་གནོད་དོ་ཞེ་ན། གཞུང་དེས་ནི་མ་འདུས་པའི་མི་མཐུན་པ་བྱེད་པ་ཉིད་མ་ཡིན་ནོ་ཞེས་བསྟན་པ་སྟེ་སྔར་བཤད་ཟིན་ཏོ། །

རྩོད་པ་གཉིས་ལས་་་་་་གཞན་་་་་་ལག་རྡུམ་བསྙེན་པར་རྫོགས་པར་བྱེད་པ་ཡང་སངས་རྒྱས་ཀྱི་གསུང་གིས་བཀག་བཞིན་དུ་དགེ་འདུན་གྱིས་ལག་རྡུམ་ལ་དགེ་སློང་གི་སྡོམ་པ་སྦྱིན་པའི་ལས་བྱེད་པ་ཆོས་ཅན། ལས་དེ་མི་འཆགས་པར་ཐལ་བ་ལས། དེ་ལ་སངས་རྒྱས་ཀྱི་ཕྱིར་བཟློག་པ་དེ་འཆགས་པའི་ཕྱིར་རོ། །
རྟགས་ཁྱབ་མ་གྲུབ་ན་དམ་བཅའ་འབུད་ཅིང་། འདོད་ན་་་་་་ཆོས་ཅན་སྔར་བཞིན་བརྗོད་ནས་ལས་དེ་མི་འཆགས་པའི་ཕྱིར། ལས་ཀྱི་ཆོ་ག་ལ་བརྟེན་པའི་སྡོམ་པ་མི་སྐྱེ་བར་ཐལ་བ་ལས། ཊཱི་ཀ་ལས་སྐྱེ་བའི་ཆོས་ལྷག་མ་བཀག་པ་རྣམས་ཀྱང་བསྟན་པའི་ཕྱིར། ལག་རྡུམ་དག་དང་རྐང་རྡུམ་དང་ཞེས་བཤད་པ་དང་འགལ་ཞེ་ན། སངས་རྒྱས་ཀྱི་གསུང་གིས་དགག་པའི་བཅས་པ་མཛད་པ་དང་། ལས་ཀྱི་གནས་དེར་དངོས་སུ་བྱོན་ནས་ལས་ལ་ཕྱིར་བཟློག་པ་ཐ་དད་ཡིན་པས་ན། ལས་དེ་ལ་སངས་རྒྱས་ཀྱི་ཕྱིར་བཟློག་པ་དེ་མ་གྲུབ་བོ། །
གཉིས་པ་བརྗོད་པར་བྱེད་པ་ལས་མཁན་གྱི་གཞི་ནི་ལས་བྱེད་པ་པོ་དེས་དགེ་འདུན་གྱི་གྲངས་ཀྱི་ཁ་སྐོང་ཡང་བྱེད་པའི་དབང་དུ་བྱས་ན། ལས་བྱེད་པ་པོ་ཆོས་གཉིས་ལྡན་དགོས་ཏེ། ཁ་སྐོང་བར་འོས་པ་དང་། རང་རང་གི་ལས་ཀྱི་ཆོ་ག་ཤེས་པའོ། །
དེ་ཡང་མདོ་རྩ་བ་ལས་དེ་དག་ནི་བྱེད་པ་པོ་ཉིད་མ་ཡིན་ནོ། །
ཉམས་ན་མ་བྱས་པ་ཉིད་དོ་ཞེས་གསུངས་པས་གྲུབ་བོ། །
་་་་་དགེ་འདུན་གྱི་གྲངས་གཞན་གྱིས་ཚད་ན། གྲངས་ཀྱི་ཁ་སྐོང་མི་བྱེད་པར་ལས་ཆོག་བརྗོད་པ་འབའ་ཞིག་བྱེད་པའི་དབང་དུ་བྱས་ན། ལས་བྱེད་པ་པོ་ཆོས་བཞི་ལྡན་གྱིས་གྲུབ་སྟེ། གཞུང་གི་སྐབས་འོག་ཏུ་འཆད་དོ། །
གསུམ་པ་བསྒྲུབ་པར་བྱ་བ་དོན་གྱི་གཞི་ལ་གཉིས་ཏེ། བསྒྲུབ་བྱ་སེམས་ཅན་མ་ཡིན་པ་ལ་སྒྲུབ་པ་དང་། བསྒྲུབ་བྱ་སེམས་ཅན་ལ་སྒྲུབ་པའོ། །
དེ་ཡང་འདུལ་བ་བསྡུས་པ་ལས། ལས་དེ་དག་ཀྱང་གཞི་གཉིས་ལ་བརྟེན་པ་ཡིན་ཏེ། སེམས་ཅན་དུ་བགྲང་བ་དང་། སེམས་ཅན་དུ་བགྲང་བ་མིན་པའོ་ཞེས་སོ། །
བསྒྲུབ་བྱ་སེམས་ཅན་མ་ཡིན་པ་ལ་གསུམ་ལས། གསོལ་བ་འབའ་ཞིག་པའི་ལས་ཀྱིས་བསྒྲུབ་བྱ་སེམས་ཅན་མ་ཡིན་པ་ནི། ཤི་བའི་ཡོ་བྱད་བྱིན་གྱིས་བརླབས་པར་བྱ་བའི་དངོས་པོ་རས་ཡུག་ལ་སོགས་པ་ལྟ་བུའོ། །
གསོལ་གཉིས་ཀྱི་ལས་ཀྱིས་བསྒྲུབ་བྱ་སེམས་ཅན་མ་ཡིན་པ་ནི། མཚམས་པོ་ཆེ་གཅོད་པའི་ས་གཞི་དཔག་ཚད་ཕྱེད་དང་གསུམ་གྱི་མཐའ་ཚུན་ཆད་ལྟ་བུའོ། །
གསོལ་བཞིའི་ལས་ཀྱིས་བསྒྲུབ་བྱ་སེམས་ཅན་མ་ཡིན་པ་ནི། སྲ་བརྐྱང་དབྱུང་བར་བྱ་བའི་དངོས་པོ་ཆོས་གོས་སྲ་བརྐྱང་ལྟ་བུའོ། །
བསྒྲུབ་བྱ་སེམས་ཅན་ལ་སྒྲུབ་པ་ལ་གཉིས་ཏེ། རབ་བྱུང་མ་ཡིན་པའི་སེམས་ཅན་ལ་སྒྲུབ་པ་དང་། བསྒྲུབ་བྱ་རབ་ཏུ་བྱུང་བ་ལ་སྒྲུབ་པའོ། །
དང་པོ་ལ་ལྔ་སྟེ། སྔོན་མུ་སྟེགས་ཅན་ལ་ལས་ཀྱི་གནས་པ་སྦྱིན་པའི་བསྒྲུབ་བྱ་དང་། ཁྱིམ་གྱི་བསླབ་པའི་སྡོམ་པ་སྦྱིན་གཞིག་གཉིས་དང་། ལྷུང་བཟེད་ཁ་སྦུབ་སྲང་གཉིས་ཀྱི་བསྒྲུབ་བྱ་དང་། གཉིས་པ་བསྒྲུབ་བྱ་རབ་ཏུ་བྱུང་བ་ལ་སྒྲུབ་པ་གཉིས་ཏེ། བསྙེན་པར་རྫོགས་པ་ལ་སྒྲུབ་པ་དང་། རབ་བྱུང་བསྙེན་པར་མ་རྫོགས་པ་ལ་སྒྲུབ་པའོ། །
དང་པོ་ལ་བཞི་སྟེ། སྦྱིན་པའི་ལས་ཀྱི་བསྒྲུབ་བྱ་དང་། བསྐོ་བའི་ལས་དང་། ཆད་པ་བཅད་པའི་ལས་དང་། རྣམ་པར་དག་པའི་ལས་ཀྱི་བསྒྲུབ་བྱའོ། །
དང་པོ་ནི། སྤྱིར་བཏང་ལ་ཆོས་དགུ་ལྡན་ཏེ། བསྙེན་རྫོགས་ཀྱི་སྡོམ་པ་གསོར་རུང་ཡན་ཆད་དང་ལྡན་པ་དང་། ཤེས་པ་རང་བཞིན་དུ་གནས་པ་དང་། ལུས་ཐ་མལ་པར་གནས་པ་དང་། གནས་ནས་མ་བྱུང་བ་དང་། ལྟ་བ་དང་སྤྱོད་པའི་སྒོ་ནས་གཞན་ཕྱོགས་སུ་མ་སོང་བ་དང་། མཚན་མཐུན་པ་དང་། ཚོགས་སུ་མ་ལོངས་པ་དང་། རང་གིས་ལན་གསུམ་གསོལ་བ་འདེབས་པ་དང་། བརྒྱད་པོ་དེ་ནི་སྦྱིན་ཡུལ་ཐུན་མོང་བ་ཆོས་བརྒྱད་ལྡན་ཞེས་བྱའོ། །

རང་རང་གི་གཞི་ལེགས་པ་དང་ལྡན་པ་དང་དགུ་སྟེ། དེ་ཡང་ཁང་པའི་གནང་བ་སྦྱིན་ཡུལ་ས་གཞི་དག་པ་ཉིད་ལེགས་པར་བརྟགས་པ་དང་། སྔར་གནང་བ་སྦྱིན་པ་དང་མ་འབྲེལ་བ་ལྟ་བུ་སྟེ། གཞན་ལ་ཡང་སྐབས་ཀྱིས་ཅི་རིགས་པར་སྦྱར་རོ། །
དེ་རྣམས་ལ་དམིགས་ཀྱིས་བསལ་བ་ནི། འཁོར་དང་འཁོར་མང་གི་གནང་བ་སྦྱིན་པའི་ཡུལ་སྡོམ་པ་གསོར་རུང་གིས་མ་ཡིན་གྱིས། རྣམ་པར་དག་པ་དགོས་ཏེ། གཞན་གྱི་རྟེན་རྣམ་དག་གིས་བྱེད་དགོས་པའི་ཕྱིར་རོ། །
འཆབ་མེད་ཀྱི་ཕམ་པ་བྱུང་བ་ལས་བསླབ་པ་སྦྱིན་པའི་ཡུལ་ནི་སྡོམ་པ་གསོར་རུང་དང་ལྡན་པ་ཡིན་གྱི། གསོར་རུང་ཡན་ཆད་ཅེས་ནི་མི་བྱ་སྟེ། གསོ་བ་ལ་ཞུགས་ཟིན་པ་བསླབ་པ་བྱིན་པ་དང་རྣམ་དག་ནི་བསླབ་པ་བྱིན་པའི་ཡུལ་མ་ཡིན་པའི་ཕྱིར་རོ། །
སྨྱོས་པའི་གནང་བ་སྦྱིན་པ་ནི། ཡུལ་དེ་ཤེས་པ་རང་བཞིན་དུ་མི་གནས་པ་ལ་འཆགས་ཏེ། ཡུལ་དེ་ཤེས་པ་རང་བཞིན་དུ་མི་གནས་པ་དེ་ཉིད་རྐྱེན་དུ་བྱས་ནས་བཅས་པའི་ཕྱིར་རོ། །
བཟོད་པར་བྱ་བ་ནི་གནས་ནས་ཕྱུང་བ་ལ་ཡང་འཆགས་ཏེ། གནས་ནས་ཕྱུང་བ་ལ་བཟོད་པར་བྱ་བ་ལ་ཡུལ་གནས་ནས་ཕྱུང་བ་ངེས་གཟུང་གི་ཡན་ལག་ཏུ་དགོས་པའི་ཕྱིར་རོ། །
མཐུན་པ་སྦྱིན་པ་དང་མཐུན་པའི་གསོ་སྦྱོང་སྦྱིན་པ་ནི། ཆོས་གཞན་ཕྱོགས་སུ་སོང་བ་ལ་འཆགས་ཏེ། ཆོས་གཞན་ཕྱོགས་སུ་སོང་བ་ངེས་གཟུང་གི་ཡན་ལག་ཏུ་དགོས་པའི་ཕྱིར་རོ། །
དགེ་སློང་མའི་མགུ་བ་དང་དབྱུང་བ་དང་བུད་མེད་བསྙེན་རྫོགས་བྱ་བའི་ལས་ནི། མཚན་མི་མཐུན་པ་ལ་ཡང་འཆགས་ཏེ། ཕྱོགས་གཅིག་ནས་མཚན་མི་མཐུན་པ་དེ་ཉིད་ཡན་ལག་ཡིན་པའི་ཕྱིར་རོ། །
གཉིས་པ་བསྐོ་བའི་ལས་ཀྱི་བསྒྲུབ་བྱ་ནི། བསྐོ་ཡུལ་ཐུན་མོང་པ་ཆོས་བཅུ་བཞི་དང་ལྡན་པ་སྟེ། སྤོང་བ་པའི་ཞལ་ཏ་པ་བསྐོ་བའི་སྐབས་སུ་སྔར་བཤད་ཟིན་ཏོ། །
འདིར་ཐུན་མོང་པ་ཡིན་པ་ནི། རང་རང་གི་གཞི་ལེགས་པ་དང་ལྡན་པ་སྟེ། དེ་ཡང་དགེ་སློང་མའི་སྟོན་པ་བསྐོ་བ་ལ། རྣམ་དག་གི་ཁྱད་པར་དང་། མཁས་པའི་ཁྱད་པར་དང་། བརྟན་པའི་ཁྱད་པར་དང་གསུམ་དགོས་་་་་་དེ་ཡང་ཕམ་ལྷག་བཅུ་བདུན་གྱིས་མ་གོས་པའི་རྣམ་དག་དང་སྡེ་སྣོད་གསུམ་འཛིན་ཅིང་གྲོང་ཁྱེར་བའི་སྐད་སྨྲ་བ་དང་བསྙེན་པར་རྫོགས་ནས་ལོ་ཉི་ཤུ་ལས་མི་ཉུང་བ་སྟེ་གོ་རིམ་བཞིན་ནོ། །
ལ། དགག་དབྱེ་བྱེད་པ་པོ་བསྐོ་བ་ལ་ཡུལ་དགེ་སློང་བསྐོ་ཡི། དགེ་སློང་མ་བསྐོར་མི་རུང་བས། དགེ་སློང་མ་རྣམས་ཀྱི་ཆ་ནས་དགག་དབྱེ་བྱེད་པ་པོ་དེ་མཚན་མཐུན་པ་ཡན་ལག་ཏུ་མི་དགོས་ཏེ། མཚན་མི་མཐུན་པ་ངེས་གཟུང་གི་ཡན་ལག་ཏུ་དགོས་པའི་ཕྱིར་རོ། །
སྲ་བརྐྱང་འདིང་བ་པོ་བསྐོ་བ་ལ། གནས་དེ་ཉིད་དུ་དབྱར་སྔ་མར་གནས་པར་ཁས་བླངས་ཤིང་དབྱར་མ་རལ་བ་ཡིན་པ་དང་། ས་གཞན་ན་གནས་པ་མ་ཡིན་པ་དང་།་་་་་ས་གཞན་ན་གནས་པ། དེ་དག་ཉིད་འཐོབ་པ་མ་ཡིན་པ་དགོས་ཏེ། སྲ་བརྐྱང་གི་གཞིར་བསྟན་ཟིན་ཏོ། །
གསལ་བ་དང་གསལ་བའི་གསལ་བ་བསྐོ་བ་ལ་་་་་་དགེ་འདུན་གྱི་ཚད་ལས་མི་ཉུང་བ་དག་གོ་ཞེས་བཞིར་ལོངས་གསུངས་པ་ནི་ལས་ཚན་ཐ་དད་དུ་བསྐོ་བ་ཡིན་གྱི། ཚོགས་ཀྱིས་མི་བྱའོ་ཞེས་པའི་དམིགས་བསལ་ནི་མ་ཡིན་ཏེ། དམིགས་བསལ་དུ་འཇོག་པའི་རྒྱུ་མཚན་མེད་པའི་ཕྱིར་རོ། །
གསུམ་པ་ཆད་པ་བཅད་པའི་ལས་ཀྱི་བསྒྲུབ་བྱ་ནི་ཆོས་བཅུ་ལྡན་ཏེ། བསྙེན་རྫོགས་ཀྱི་སྡོམ་པ་གསོར་རུང་ཡན་ཆད་དང་ལྡན་པ་དང་། ཤེས་པ་རང་བཞིན་དུ་གནས་པ་དང་། ལུས་ཐ་མལ་པར་གནས་པ་དང་། གནས་ནས་མ་ཕྱུང་བ་དང་། ལྟ་བ་དང་སྤྱོད་པའི་སྒོ་ནས་གཞན་ཕྱོགས་སུ་མ་སོང་བ་དང་། ཚོགས་སུ་མ་ལོངས་པ་དང་། གླེང་དྲན་སྔོན་དུ་སོང་བ་དང་། ནད་པ་མ་ཡིན་པ་དང་། དགེ་འདུན་འབྱེད་པར་ནུས་པ་མ་ཡིན་པ་དང་། རང་རང་གི་གཞི་ལེགས་པ་དང་ལྡན་པའོ། །

ཐ་མ་ནི་ཕྱིར་མི་འཆོས་པ་གནས་ནས་དབྱུང་བའི་ཡུལ་དེ་བསྡམ་བྱ་ལས་གཞན་པའི་ལྟུང་བ་ཡོད་པར་ཁས་བླངས་པ་དང་། རྐྱེན་འཛོམ་ཡང་ཕྱིར་མི་འཆོས་པ་དང་། སྔར་གནས་ནས་ཕྱུང་བ་མ་ཡིན་པ་དང་ཆོས་གསུམ་ལྡན་ཏེ། ནན་ཏུར་གྱི་ཡུལ་་་་་་གཞན་ལ་ཡང་སྐབས་ཀྱིས་ཅི་རིགས་པར་སྦྱར་རོ། །
དགེ་སློང་རྣམས་ཀྱིས་ཆད་པ་གཅོད་པ་ལ་མཚན་མཐུན་པ་ངེས་གཟུང་དུ་མི་དགོས་ཀྱང་། དགེ་སློང་མ་རྣམས་ཀྱིས་ཆད་པ་གཅོད་པ་ལ་མཚན་མཐུན་དགོས་ཏེ། གཞན་དུ་ན་ལྕི་བའི་ཆོས་ལས་འདས་པའི་ཉེས་པར་འགྱུར་བའི་ཕྱིར་རོ། །
བཞི་པ་རྣམ་པར་དག་པའི་ལས་ཀྱི་བསྒྲུབ་བྱ་ལ་གསོ་སྦྱོང་གི་ལས་ཀྱི་བསྒྲུབ་བྱ་ནི། དགེ་འདུན་མཚན་ཉིད་གསུམ་ལྡན་གྱི་སྟེང་དུ་གསོ་སྦྱོང་གི་ཆོ་ག་ཤེས་པ་དང་བཅས་པའོ། །
རང་འགྲེལ་དང་ཊཱི་ཀ་ལས་ཁ་སྐོང་བར་འོས་པ་མ་ཡིན་པ་གསོ་སྦྱོང་དང་དགག་དབྱེ་དག་བྱས་པ་ནི་བྱས་པ་ཁོ་ན་ཡིན་ནོ་ཞེས་གསུངས་སོ། །
འོ་ན་ཁྱིམ་པ་ལ་སོགས་པས་ཀྱང་གསོ་སྦྱོང་འདི་བྱའམ་ཞེ་ན་མ་ཡིན་ཏེ། རང་གི་གསོ་སྦྱོང་མ་བྱས་པའི་ཉེས་པ་མི་འབྱུང་བར་བྱ་བའི་ཕྱིར་རོ། །
་་་་་གསོ་སྦྱོང་ཉམས་སུ་མྱོང་བར་བྱེད་པའི་གང་ཟག་གི་བྱེ་བྲག་ནི་ཆོས་བརྒྱད་ལྡན་ཏེ། བསྙེན་རྫོགས་ཀྱི་སྡོམ་པ་གསོར་རུང་ཡན་ཆད་དང་ལྡན་ཞེས་པ་ལ་སོགས་པ་་་་་་ཆད་པ་བཅད་པའི་སྐབས་སུ་སྔར་བཤད་མ་ཐག་པའི་དང་པོ་ལྔའི་སྟེང་དུ། མཚམས་ཀྱི་ནང་ན་གནས་པ་དང་། གསོ་སྦྱོང་བཞག་པ་མ་ཡིན་པ་དང་། མཚན་མཐུན་པ་དང་བརྒྱད་དོ། །
དགག་དབྱེ་ལ་ཡང་གང་ཟག་གི་བྱེ་བྲག་ནི་ཆོས་བརྒྱད་ལྡན་ཏེ།་་་་་སྔར་གསོ་སྦྱོང་གི་སྐབས་སུ་བཤད་མ་ཐག་པའི་སྔ་མ་དྲུག་དང་། དགག་དབྱེ་བཞག་པ་མ་ཡིན་པ་དང་། དབྱར་གནས་པར་ཁས་བླངས་པ་ཡིན་པ་དང་བརྒྱད་དོ། །
་་་་་དབྱར་གནས་པར་ཁས་བླངས་ནི་དབྱར་རལ་བས་ཀྱང་དགག་དབྱེ་བྱ་སྟེ། རང་འགྲེལ་དང་ཊཱི་ཀ་ལས་བཤད་དོ། །
དགེ་སློང་མ་དགག་དབྱེ་ནི་དགེ་སློང་གི་དགེ་འདུན་ལ་ཡང་བྱ་དགོས་པ་འདིར་ནི་མཚན་མཐུན་པ་མ་བགྲངས་སོ། །
གཉིས་པ་རབ་བྱུང་བསྙེན་པར་མ་རྫོགས་པ་ལ་སྒྲུབ་པ་ལ་སྦྱིན་པ་དང་བསྐོ་བ་དང་ཆད་པ་བཅད་པའི་ལས་ཀྱི་བསྒྲུབ་བྱ་ནི། སྔར་བསྙེན་རྫོགས་ཀྱི་སྐབས་སུ་བཤད་པ་དང་འདྲ་བ་ལས། འདིར་ཁྱད་པར་ནི། རབ་བྱུང་བསྙེན་པར་མ་རྫོགས་པའི་སྡོམ་པ་གསོར་རུང་ཡན་ཆད་དང་ལྡན་པ་སྟེ། བསྐོ་བ་ནི་ཆོ་ག་རྗེས་སུ་བསྒྲག་པའི་ཚུལ་གྱིས་སོ། །
གཉིས་པ་བསམ་པའི་ཡན་ལག་ལ་གཉིས་ཏེ། འདུ་ཤེས་དང་། ཀུན་སློང་ངོ་། །
དེ་ལ་འདུ་ཤེས་ནི་གཞི་མཚན་ཉིད་དང་ལྡན་པར་ཤེས་པའོ། །
དེ་ལ་གཉིས་ཏེ། ལས་གང་གི་འདུ་ཤེས་ཀྱིས་འཇོག་པ་དང་། འདུ་ཤེས་ཀྱི་ངོ་བོ་ཇི་ལྟ་བུ་དགོས་པའོ། །
དང་པོ་ལ་གཉིས་ལས། སེམས་ཅན་མ་ཡིན་པ་ལ་སྒྲུབ་པ་ལ། འདུ་ཤེས་གཙོ་བོའི་སྐབས་སུ་ལས་དགེ་འདུན་གྱི་འདུ་ཤེས་ཀྱིས་འཇོག་པ་ཡིན་གྱི། ཡུལ་གྱི་འདུ་ཤེས་ཀྱིས་འཇོག་པ་མི་སྲིད་དེ། ཡུལ་དེ་ལ་འདུ་ཤེས་མི་སྲིད་པའི་ཕྱིར་རོ། །
དངོས་པོ་གཙོ་བོའི་སྐབས་སུ་ནི་ལས་དགེ་འདུན་གྱི་འདུ་ཤེས་ཀྱིས་འཇོག་པ་མ་ཡིན་ཏེ། བཅད་པ་ཉིད་དུ་ཤེས་པ་ཉིད་ནི་མི་འཆགས་པའི་ཡན་ལག་མ་ཡིན་ནོ་ཞེས་གསུངས་སོ། །
སེམས་ཅན་ལ་སྒྲུབ་པ་ལ་འདུ་ཤེས་གཙོ་བོའི་སྐབས་སྒྲུབ་བྱེད་མཁན་པོ་ལ་སོགས་པ་དེ་དག་ལ་དམིགས་ནས། དགེ་འདུན་རྣམས་ཀྱིས་ནི་མཚན་ཉིད་དང་མི་ལྡན་པར་ཤེས་ལ། བསྒྲུབ་བྱ་ཡུལ་གྱིས་ནི་སྒྲུབ་པར་བྱེད་པ་པོ་དེ་དག་མཚན་ཉིད་དང་ལྡན་པར་འདུ་ཤེས་ན་ལས་གང་གི་འདུ་ཤེས་ཀྱིས་འཇོག་ཅེ་ན། སྦྱིན་དང་བསྐོ་བའི་ལས་ལ་སྤྱིར་བཏང་ལ་ཡུལ་གྱི་འདུ་ཤེས་ཀྱིས་འཇོག་སྟེ། ལུང་་་་་་འོད་ལྡན་དུ་ཁ་དྲངས་པའི་ཞུ་བ་ལས། ཉེ་བར་འཁོར་་་་་་ཞེས་བོས་ནས་མཁན་པོ་ཚུལ་ཁྲིམས་འཆལ་བས་བསྙེན་པར་རྫོགས་པར་བྱེད་ན། གལ་ཏེ་གང་ཟག་གིས་མི་ཤེས་ན་་་་་་སྡོམ་པ་ལེན་པ་པོས་མཁན་པོ་དེ་ཚུལ་ལྡན་ཡིན་པར་འདུ་ཤེས་ན་བསྙེན་པར་རྫོགས་པ་ཡིན་ནོ་ཞེས་པ་དང་། ཊཱི་ཀ་ལས་ལུང་ཞུ་བ་ཁུངས་སུ་དྲངས་པ་ལས་བསྙེན་པར་རྫོགས་པར་ལེན་པ། འཚལ་བ་དེ་མཁན་པོ་རྐུ་ཐབས་སུ་གནས་་་་་་ཏེ་སྡོམ་པ་མེད་པས་བསྙེན་པར་རྫོགས་པར་བགྱིད་ན་བསྙེན་པར་རྫོགས་པ་ཞེས་བགྱིའམ། བསྙེན་པར་མ་རྫོགས་པ་ཞེས་བགྱི། གལ་ཏེ་བདག་གི་མཁན་པོ་རྐུ་ཐབས་སུ་གནས་སོ་ཞེས་ཤེས་ན་ནི་བསྙེན་པར་མ་རྫོགས་ཞེས་བྱའོ། །

གལ་ཏེ་མི་ཤེས་ན་ནི་བསྙེན་པར་རྫོགས་ཞེས་བྱའོ་ཞེས་གསུངས་པས་ཤེས་སོ། །
གཞན་ཡང་ལུང་ཞུ་བ་ལས་མཁན་་་་་་ཁྱིམ་པ་དགེ་སློང་གི་ཆ་ལུགས་ཅན་གྱིས་མཁན་པོ་བྱེད་པའི་དབང་དུ་བྱས་ནས། པོ་ཁྱིམ་པ་དང་མཁན་པོ་ཟ་མ་དང་མ་ནིང་ནས་བསླབ་པ་བྱིན་པའི་བར་དུ་དེ་རྣམས་ཀྱིས་་་་་་མཁན་པོ་བྱས་ཏེ་བསྙེན་པར་རྫོགས་པར་བགྱིས་ན་བསྙེན་པར་རྫོགས་པ་ཞེས་བགྱིའམ། ཨུ་པ་ལི་བསྙེན་པར་རྫོགས་པ་ཞེས་བགྱི་སྟེ། བསྙེན་པར་རྫོགས་པར་བྱེད་པ་རྣམས་ནི་འདས་པ་དང་བཅས་པའོ་ཞེས་གསུངས་ཏེ། དེ་ཡང་བསྙེན་རྫོགས་ལེན་པ་པོས་ནི་མཁན་པོ་མཚན་ཉིད་དང་ལྡན་པར་འདུ་ཤེས་ཀྱང་། དགེ་འདུན་རྣམས་ཀྱིས་མཁན་པོ་མཚན་ཉིད་དང་མི་ལྡན་པ་དེ་རྒྱུས་ཤེས་པའི་དབང་དུ་བྱས་པ་སྟེ། འདས་པ་དང་བཅས་པའོ་ཞེས་གསུངས་པས་ཤེས་སོ། །
གལ་ཏེ་དགེ་འདུན་རྣམས་ཀྱིས་ཀྱང་། དེ་ལ་མཁན་པོ་མཚན་ཉིད་དང་ལྡན་པར་འདུ་ཤེས་ན་ནི་འདས་པ་དང་བཅས་པར་འགྱུར་བར་མི་རིགས་སོ། །
དེ་ལྟར་ན་སྦྱིན་བསྐོའི་ལས་ལ་ཡུལ་གྱི་འདུ་ཤེས་ཀྱིས་བཞག་གོ །དམིགས་བསལ་ནི་སྨྱོས་པའི་གནང་བ་སྦྱིན་པ་དང་། དྲན་པས་འདུལ་བ་སྦྱིན་པ་དང་། མ་མྱོས་པས་འདུལ་བ་སྦྱིན་པ་དང་། ཆད་པ་བཅད་པའི་ལས་ནི། དགེ་འདུན་གྱི་འདུ་ཤེས་ཀྱིས་འཇོག་པ་ཡིན་གྱི། བསྒྲུབ་བྱ་ཡུལ་གྱི་འདུ་ཤེས་ཀྱིས་འཇོག་པ་ནི་མ་ཡིན་ཏེ། དང་པོ་ལ་ནི་བསྒྲུབ་བྱ་ཡུལ་ཐ་སྙད་དུ་རུང་བའི་འདུ་ཤེས་མེད་པའི་ཕྱིར་དང་། དེའི་འོག་མ་གཉིས་ནི་གླེང་བྱ་གླེང་བྱེད་ཀྱིས་དགེ་འདུན་ལ་རག་ལས་པར་བྱ་བའི་ཕྱིར་དང་། ཐ་མ་ནི་འདུ་བ་མི་སྟེར་ན་གྲགས་པ་ཙམ་གྱིས་སོ་ཞེས་གསུངས་པ་དང་། འགྲེལ་ཆུང་ལས་དགེ་འདུན་གྱིས་མཁྱེན་པ་བཞིན་དུ་ཆད་པ་བཅད་དོ་ཞེས་བཤད་ཅིང་། ཆད་པ་བཅད་པའི་ལས་ཀྱི་གནས་དེས་བསྒྲུབ་བྱ་དེ་འདུ་བ་མི་སྟེར་ན་ཡུལ་དེ་ལ་དགེ་འདུན་ལ་དངོས་སུ་དམིགས་པའི་འདུ་ཤེས་མི་འབྱུང་བའི་ཕྱིར་རོ། །
་་་་་དངོས་པོ་གཙོ་བོའི་སྐབས་སུ་ནི་ལས་བསྒྲུབ་བྱ་དང་དགེ་འདུན་གྱི་འདུ་ཤེས་ཀྱིས་མི་འཇོག་སྟེ། མཚམས་མེད་དང་ལྡན་ན་མི་ལྡན་པར་འདུ་ཤེས་ཀྱང་སྡོམ་པ་མི་སྐྱེ་བ་བཞིན་ནོ། །
གཉིས་པ་འདུ་ཤེས་ཀྱི་ངོ་བོ་ཇི་ལྟ་བུ་དགོས་པ་ལ་ལས་ཆགས་པ་ལ་དགོས་པའི་འདུ་ཤེས་ནི། གཙོ་ཆེར་གཞིའི་ཡན་ལག་ལ་དམིགས་པའི་འདུ་ཤེས་ཡིན་ལ། དེ་ལ་གཉིས་ཏེ། སྒྲུབ་བྱེད་ལ་དམིགས་པ་དང་། བསྒྲུབ་བྱ་ལ་དམིགས་པའོ། །
དང་པོ་ནི་མཁན་པོ་དང་ལས་བྱེད་པ་ལ་སོགས་པ་རྣམས་དོན་ལ་མཚན་ཉིད་དང་ལྡན་རུང་མི་ལྡན་རུང་སྟེ། མཚན་ཉིད་ལྡན་པར་འདུ་ཤེས་ན་འདུ་ཤེས་ཀྱི་ཆ་ནས་ལས་འཆགས་ཏེ། མཁན་པོ་ཚུལ་ཁྲིམས་འཆལ་བ་ལ་ལྡན་པར་ཤེས་ན་བསྙེན་པར་རྫོགས་ཞེས་པ་དང་། འོད་ལྡན་ལས་འདི་ཙམ་ཞིག་ལས་བྱེད་པ་ལ་ཡང་རྗེས་སུ་སྦྱར་བར་བྱའོ་ཞེས་གསུངས་པ་དང་། དེ་དགེ་འདུན་ལ་ཡང་སྦྱར་ཏོ། །
དཔྱད་པ་ཐ་སྙད་པ་ཡིན་པར་རྒྱུ་མཚན་མཚུངས་པའི་ཕྱིར་རོ། །
དེ་ཡང་མཁན་པོ་དང་ལས་བྱེད་པ་ལ་སོགས་པའི་དབང་དུ་མཛད་ནས། འོད་ལྡན་ལས་འདུལ་བ་་་་་་ལུང་གཞི་ལས་གསུངས་པ་མཁན་པོ་དང་ལས་བྱེད་པ་ལ་སོགས་པ་ཐམས་ཅད་ལས་བྱུང་བའི་དཔྱད་པ་ཐ་སྙད་པ་ཡིན་ཞེས་བཤད་ཅིང་། ཡང་དེ་ཉིད་ལས། གལ་ཏེ་དཔྱད་པ་ཐ་སྙད་པ་མ་ཡིན་ན། བསྟན་པ་སྒྲུབ་པར་ནུས་པ་མི་འགྱུར་རོ་ཞེས་ཀྱང་བཤད་དོ། །
རིགས་པས་ཀྱང་འདུ་ཤེས་ཀྱིས་གཟུང་བ་དེ་དོན་ལ་ཡིན་པ་དང་ཕྲད་པ་ཡན་ལག་ཏུ་དགོས་ན་སྒྲུབ་པར་མི་ནུས་པར་འགྱུར་ཏེ། མཁན་སློབ་ལ་སྡོམ་པ་སྐྱེས་མ་སྐྱེས་ལྟ་བུ་དོན་ལ་ཡིན་མིན་དེ་ནི་ཐ་མལ་གྱི་ཤེས་པས་ངེས་པར་མི་རྟོགས་པའི་ཕྱིར་དང་། མངོན་ཤེས་ཀྱིས་རྟོགས་པ་བཀག་པའི་ཕྱིར་རོ། །

གཉིས་པ་བསྒྲུབ་བྱ་ལ་དམིགས་པ་ནི། སྤྱིར་བཏང་ལ་འདུ་ཤེས་ཀྱིས་བཟུང་བ་དེ་དོན་ལ་ཡིན་པ་དང་ཕྲད་པ་ཡན་ལག་ཏུ་དགོས་ཏེ། སྡོམ་པ་སྐྱེ་བ་ལ་སྐྱེ་བའི་བར་ཆད་དང་མི་ལྡན་པ་ཡན་ལག་ཏུ་དགོས་ཤིང་། མཚམས་གཅོད་པའི་ལས་འཆགས་པ་ལ་སྔར་མཚམས་བཅད་ཟིན་མ་ཡིན་པ་ཡན་ལག་ཏུ་དགོས་པ་ལྟ་བུ་སྟེ། ལུང་གཞི་ལས་གང་ཟག་མ་བསད་པ་དང་ཕ་བསད་པ་ནི་ཆོས་འདུལ་བ་འདི་ལ་མི་སྐྱེ་བའི་ཆོས་ཅན་ཡིན་པས་ཞེས་གསུངས་པ་དང་། བཅད་པ་ཉིད་དུ་ཤེས་པ་ཉིད་ནི་མི་འཆགས་པའི་ཡན་ལག་མ་ཡིན་་་་་་པ་དང་། ཊཱི་ཀ་ལས་མཚམས་བཅད་ཟིན་པ་ཡོད་ན་ཤེས་རུང་མི་ཤེས་རུང་སྟེ་བཅད་པ་གཞན་མི་འཆགས་པ་ཞེས་བཤད། ནོ་ཞེས་གསུངས་པས་གྲུབ་བོ། །
དམིགས་བསལ་ལོ་ཉི་ཤུ་མ་ལོན་པ་ལ་ནི་ལོན་པར་འདུ་ཤེས་ན་དོན་དང་མ་ཕྲད་ཀྱང་ལས་འཆགས་ཏེ། ཅིག་ཤོས་ལ་ནི་ལོན་པར་འདུ་ཤེས་པ་ཉིད་ནའོ་ཞེས་གསུངས་ཤིང་། ཊཱི་ཀ་ལས་ལོ་ཉི་ཤུ་མ་ལོན་པའི་གང་ཟག་ལ་ནི་ལོ་ཉི་ཤུ་ལོན་པ་ཉིད་དུ་ཤེས་ན་བསྙེན་པར་རྫོགས་པ་འཆགས་ཏེ། འདི་ལ་ནི་འདུ་ཤེས་གཙོ་ཆེར་བྱེད་པ་པོ་ཉིད་ཡིན་ནོ་ཞེས་བཤད་པས་གྲུབ་བོ། །
དོན་ལ་ལས་འཆགས་པའི་གཞི་ཉིད་མ་ཡིན་པ་ལ་ནི་དངོས་པོ་གཙོ་སྟེ། ཕ་མ་བསད་པའི་མཚམས་མེད་བྱས་པ་ལྟ་བུ་སྡོམ་པ་སྐྱེ་བའི་བར་ཆད་དང་ལྡན་ན་མི་ལྡན་པར་འདུ་ཤེས་ཀྱང་སྡོམ་པ་སྦྱིན་པའི་ལས་མི་འཆགས་པའི་ཕྱིར་དང་། བཅད་པ་ཉིད་དུ་ཤེས་པ་ཉིད་ནི་ཞེས་གསུངས་པས་སོ། །
གཉིས་པ་ཀུན་སློང་ནི་བསམ་པ་ཐག་པ་ནས་ལས་བྱེད་པར་འདོད་པ་རྒྱུན་མ་ཆད་པ་སྟེ། བཞད་གད་ཀྱི་དངོས་པོས་ནི་གང་གིར་ཡང་མི་འགྱུར་ཞེས་པ་དང་། བཏང་བ་ཡང་ངོ་ཞེས་གསུངས་པའི་གནད་ཀྱིས་སྦྱར་བས། ལས་བྱེད་པའི་སྔ་རོལ་ཏུ་ལས་བྱེད་འདོད་ལོག་སྟེ་ཀུན་སློང་རྒྱུན་ཆད་ན་ལས་མི་འཆགས་སོ། །
དགེ་སློང་གི་སྡོམ་པ་སྦྱིན་པའི་ལས་བྱེད་པ་ལ་ནི་སྡོམ་པ་ནོད་པར་འདོད་པ་རྒྱུན་མ་ཆད་པ་ཡང་ཀུན་སློང་དུ་དགོས་སོ། །
གསུམ་པ་ལས་བརྗོད་པའི་ངོ་བོ་ནི། བརྗོད་པ་ཆོས་གསུམ་ཚང་བ་སྟེ། བརྗོད་པ་ཚང་བ་དང་། བརྗོད་པ་མ་ནོར་བ་དང་། བརྗོད་པ་མ་འཁྲུལ་བ་སྟེ། ཉམས་ན་མ་བྱས་པ་ཉིད་དོ། །
དེས་བྱ་བ་ལས་མ་ཡིན་པས་མི་འཆགས་སོ། །
བྱེད་པ་ཉིད་ནི་སོང་ན་ཚིག་མ་རྫོགས་པ་རྣམ་པར་འཁྲུགས་པ་ཉིད་དོ་ཞེས་པ་དང་། གོ་རིམ་འཁྲུགས་པ་དེ་ནི་མི་བྱ་བ་ཉིད་དོ་ཞེས་གསུངས་པས་གྲུབ་བོ། །
བཞི་པ་ལས་ཉམས་སུ་མྱོང་བའི་ཚད་ནི། དགེ་འདུན་གྱིས་ལས་ཀྱི་ཆོ་གའི་ཚིག་ཐོས་ཤིང་དོན་གོ་བ་སྟེ། རང་གིས་འོས་པའི་དགེ་འདུན་གྱིས་ཉམས་སུ་མྱོང་བ་མ་གྲུབ་པ་ཉིད་ནི་མ་ཡིན་ནོ་ཞེས་གསུངས་སོ། །
གལ་ཏེ་བསྒྲུབ་བྱ་ཡུལ་དེ་ལས་ཉམས་སུ་མྱོང་བ་དགོས་ན་ནི་མི་རིགས་ཏེ་བསྒྲུབ་བྱ་སེམས་ཅན་མ་ཡིན་པ་ལ་སྒྲུབ་པ་ལ་བསྒྲུབ་བྱ་ཡུལ་གྱིས་ལས་ཉམས་སུ་མྱོང་བ་མེད་ཀྱང་ལས་འཆགས་པའི་ཕྱིར་རོ། །
དེ་བཞིན་དུ་འདུ་བ་མི་སྟེར་ན་གྲགས་པ་ཙམ་གྱིས་བྱ་བའི་ནན་ཏུར་གྱི་ལས་དང་། མངོན་དུ་མ་གྱུར་པའི་ལས་བཅུ་དང་། འཕྲིན་གྱིས་བསྙེན་རྫོགས་བྱེད་པ་ལ་ཡང་བསྒྲུབ་བྱ་ཡུལ་གྱིས་ལས་ཉམས་སུ་མྱོང་བ་མེད་ཀྱང་ལས་འཆགས་སོ། །
དེ་བཞིན་དུ་ལུང་ཞུ་བ་ལས་་་་་་སྡོམ་པ་ལེན་པ་པོ་གཉིད་ལོག་གམ་སྙོམས་པར་ཞུགས་ཀྱང་བསྙེན་པར་རྫོགས་ཞེས་གསུངས་པས་སྔར་་་་་་དགོས་འབྲེལ་གྱི་སྐབས་སུ་ལུང་དྲངས་ཟིན་པ་ལྟར། མདོ་སྡེ་དྲིན་ལན་གསབ་པ་དང་། མཛོད་ཀྱི་འགྲེལ་བཤད་ལས་སེམས་མེད་པ་ལ་སྡོམ་པ་སྐྱེ་བ་ཡོད་དེ། སྡོམ་པ་ལེན་པ་པོ་འགོག་པ་ལ་སྙོམས་པར་ཞུགས་བཞིན་པ་ལ་དགེ་སློང་གི་སྡོམ་པ་སྐྱེ་བར་ཡོད་པར་བཤད་པས་བསྒྲུབ་བྱ་ཡུལ་གྱིས་དངོས་གཞིའི་ཆོ་ག་ཉམས་སུ་མྱོང་བ་ངེས་གཟུང་དུ་མི་དགོས་སོ། །

དགེ་འདུན་གྱི་ལས་ཉམས་སུ་མྱོང་བ་དེ་ཡང་གསོལ་བ་ཐོས་ན་ལས་བརྗོད་པ་ཉམས་སུ་མྱོང་བ་ནི་་་་་་ལས་ཉམས་སུ་མྱོང་བའི་ཚད་ལ་ངེས་པར་མི་དགོས་ཏེ། གསོལ་བ་ཐོས་ན་དེ་གྲུབ་པ་ཉིད་ཡིན་ནོ་ཞེས་གསུངས་པས་སོ། །
དེའི་གནད་ཀྱིས་མི་མཐུན་པ་བསྐྱེད་པ་ཡང་གསོལ་བའི་དུས་ན་སྟེ། དེའི་དུས་ན་མི་མཐུན་པ་མེད་ན་བརྗོད་པའི་དུས་ན་དགེ་སློང་འགའ་ཞིག་མ་འདུས་ཀྱང་ལས་འཆགས་པར་གསལ་ཞེས་གསུངས་སོ། །
ལྔ་པ་ལས་འཆགས་པའི་དུས་ནི། ཆོ་གའི་ཚིག་འོག་མ་མེད་པ་སྟེ་གང་ཡིན་པའི་ཚིག་ཕལ་ཆེར་བྱས་པ་ན་ལས་འཆགས་པ་ཡིན་ཏེ། ཚིག་ཕལ་ཆེར་བྱས་པ་ཉིད་ནི་བྱས་པ་ཉིད་དོ། །
འོག་མ་མེད་པ་ལའོ་ཞེས་གསུངས་སོ། །
དེའི་འཐད་སྒྲུབ་ནི་ཊཱི་ཀ་ལས་ཕལ་ཆེར་བྱས་པ་ནི་བྱས་པ་ཉིད་ཡིན་ནོ་ཞེས་འཕགས་པའི་གྲགས་པ་ཡིན་པས་ཞེས་སོ། །
དེའང་ཆོ་གའི་ཚིག་འོག་མ་མེད་པ་ནི། གསོལ་བ་འབའ་ཞིག་པའི་ལས་ལ་ནི་གསོལ་བ་དེ་ཉིད་ཆོ་གའི་ཚིག་འོག་མ་མེད་པ་སྟེ། གསོལ་བ་ཕལ་ཆེར་བྱས་པ་སྟེ་སུམ་གཉིས་བྱས་པ་ཉིད་ན་ལས་འཆགས་སོ། །
གསོལ་གཉིས་ཀྱི་ལས་ལ་གསོལ་བ་ནི་ཆོ་གའི་ཚིག་འོག་མ་ཡོད་པ་ཡིན་ལ། བརྗོད་པ་ནི་ཆོ་གའི་ཚིག་འོག་མ་མེད་པ་སྟེ། བརྗོད་པ་ཕལ་ཆེར་བྱས་པ་ཉིད་ན་ལས་འཆགས་སོ། །
གསོལ་བཞིའི་ལས་ལ་གསོལ་བ་ནས་བརྗོད་པ་གཉིས་པ་ནི་ཆོ་གའི་ཚིག་འོག་མ་ཡོད་པ་ཡིན་ལ། བརྗོད་པ་གསུམ་པ་ནི་ཆོ་གའི་ཚིག་འོག་མ་མེད་པ་སྟེ་བརྗོད་པ་གསུམ་པ་ཕལ་ཆེར་བྱས་པ་ཉིད་ན་ལས་འཆགས་སོ། །
ལས་ཆགས་པ་ལ་ལས་འཆགས་ཞེས་བཏགས་སོ། །
་་་་་བརྗོད་པ་གསུམ་པ་དེ་ལ་ཡང་ཆ་གསུམ་དུ་དབྱེ་སྟེ། ངོ་བོ་བརྗོད་པ་དང་། བྱ་བ་བརྗོད་པ་དང་། བྱེད་པ་བརྗོད་པའོ། །
དེའང་གང་ལ་བྱ་བའི་ཡུལ་ལ་ངག་གཙོ་བོར་ཞུགས་པ་དང་། གང་བྱ་བ་སྐབས་དོན་ལ་ངག་གཙོ་བོར་ཞུགས་པ་དང་། གང་གིས་བྱེད་པ་དགེ་འདུན་ལ་ངག་གཙོ་བོར་ཞུགས་པ་སྟེ་གོ་རིམ་བཞིན་ནོ། །
འདིར་ངོ་བོ་བརྗོད་པ་དང་བྱ་བ་བརྗོད་པ་ཟིན་ཅིང་། བྱེད་པ་མ་བརྗོད་པ་ན་ལས་འཆགས་པའོ། །
གང་ཟག་གི་སྔགས་ལ་ཡང་ཕལ་ཆེར་བྱས་པ་ཉིད་ན་བྱས་པ་ཉིད་དོ་ཞེས་སྦྱར་རོ། །
གཉིས་པ་ལས་ཀྱི་ངོ་བོའི་བསྡུས་དོན་ནི་སྐབས་འོག་ཏུ་སྟོན་པར་འགྱུར་རོ། །
ཡན་ལག་གི་དོན་ནི། ཆོ་ག་ལས་འདས་ན་ལས་གཏན་ནས་མི་འཆགས་པ་དང་ཉེས་མེད་མི་འཆགས་པ་སྟེ་རྣམ་པ་གཉིས་སུ་དབྱེའོ། །
དེའང་དགེ་འདུན་གྲངས་ཚང་བའི་ཆོ་ག་ལས་འདས་ཏེ་བཞིར་མ་ཚང་བ་ལྟ་བུས་གསོལ་བཞི་ལ་སོགས་པའི་ལས་བྱེད་ན་ལས་གཏན་ནས་མི་འཆགས་ལ། གོ་རིམ་གྱི་ཆོ་ག་ལས་འདས་ཏེ་ཚིག་སྔ་ཕྱིའི་གོ་རིམ་འཁྲུགས་པས་ལས་བྱེད་ན་ལས་ཉེས་མེད་མི་འཆགས་པ་སྟེ། ཚིག་སྔ་ཕྱི་གོ་རིམ་འཁྲུགས་ཀྱང་་་་་་དོན་གོ་བར་བྱེད་ནུས་ན་ཉེས་པ་དང་བཅས་པའི་ལས་ནི་འཆགས་སོ། །
གསོལ་བ་དང་བརྗོད་པ་ནི་ལས་བརྒྱ་རྩ་གཅིག་གི་གསོལ་བ་བརྒྱ་རྩ་གཅིག་དང་། བརྗོད་པ་བརྒྱ་དང་སུམ་ཅུ་རྩ་བདུན་་་་་་གསོལ་གཉིས་ཀྱི་ལས་བཞི་བཅུ་རྩ་བདུན་ལ་བརྗོད་པའང་དེ་སྙེད་དང་གསོལ་བཞིའི་ལས་སུམ་ཅུ་ལ་བརྗོད་པ་དགུ་བཅུ་ཡོད་པ་རྣམས་སོ། །
གསོ་སྦྱོང་གི་སོ་སོ་ཐར་པའི་མདོ་གདོན་པ་དང་དགག་དབྱེ་་་་་་ལས་ཀྱི་མཚན་ཉིད་དང་མི་ལྡན་ཞིང་ལས་བརྒྱ་རྩ་གཅིག་ཏུ་མ་གཏོགས་པས་ནི་ལས་དངོས་མ་ཡིན་ཡང་། ལས་བཏགས་པ་སྟེ། འདི་གཉིས་བསྙེན་པར་མ་རྫོགས་པས་ཐོས་ན་རྐུ་ཐབས་སུ་འགྱུར་བ་ལ་སོགས་པའི་སྒོ་ནས་ལས་དང་རྣམ་པ་འདྲ་བའི་ཕྱིར། ལས་དང་འདྲ་བ་ལ་ལས་ཞེས་བཏགས་པའོ། །
ཁྱད་པར་དུའང་དགག་དབྱེ་ནི་སྔགས་རྣམ་པར་བཞག་པ་ཡིན་ཡང་ལས་སུ་བཏགས་པ་ནི་ལན་གསུམ་བརྗོད་པ་ཡོད་པའི་སྒོ་ནས་དེར་བཏགས་ཏེ། འདུལ་བ་བསྡུས་པ་ལས་ལས་ནི་མདོར་བསྡུ་ན་རྣམ་པ་བཞི་སྟེ། གསོལ་བའི་ལས་དང་གསོལ་བ་དང་གཉིས་ཀྱི་ལས་དང་། གསོལ་བ་དང་བཞིའི་ལས་དང་། ལན་གསུམ་བརྗོད་པའི་ལས་སོ་ཞེས་གསུངས་ཏེ་ཆོས་གོས་དང་ལྷུང་བཟེད་བྱིན་གྱིས་བརླབ་པ་ལ་ལན་གསུམ་བརྗོད་པ་ལ་ཡང་མིང་ལས་སུ་བཏགས་པ་བཞིན་ནོ། །

ཁ་ཅིག་ན་རེ་དགག་དབྱེ་དངོས་གཞིའི་ཆོ་ག་དེ་ནི་ལས་དངོས་ཉིད་ཡིན་ཞེས་ཟེར་རོ། །
འོ་ན་འདུལ་བ་ལས་དངོས་སུ་གསུངས་པའི་ཆོ་ག་རྣམ་པར་བཞག་པའི་ལས་ཆོས་ཅན། འདུལ་བ་ལས་དངོས་སུ་གསུངས་པའི་ལས་བརྒྱ་རྩ་གཅིག་ཏུ་གྲངས་ངེས་པ་མ་ཡིན་པར་ཐལ། འདུལ་བ་ལས་དངོས་སུ་གསུངས་པའི་ལས་བརྒྱ་རྩ་གཅིག་ལས་གཞན་དགག་དབྱེ་དངོས་གཞིའི་ཆོ་ག་ཡང་ལས་ཉིད་ཡིན་པའི་ཕྱིར་རོ། །
རྟགས་དང་ཁྱབ་པ་མ་གྲུབ་ན་དམ་བཅའ་ཉམས་སོ། །
འདོད་ན་ཀརྨ་ཤ་ཏཾ་ལས། ལས་ཀྱི་གྲངས་བརྒྱ་རྩ་གཅིག་ཏུ་ངེས་པར་གང་གིས་ཤེས་ཞེ་ན། གཏམ་གྱི་གཞི་ལས་ལས་ཀྱི་གྲངས་བརྗོད་པ་ལས། བཙུན་པ་ལས་དག་ཏུ་མཆིས། ཉེ་བར་འཁོར་བརྒྱ་རྩ་གཅིག་གོ་ཞེས་ལུང་ཁུངས་དང་བཅས་ཏེ་གསུངས་་་་་་གཞན་ཡང་དགག་དབྱེ་དངོས་གཞིའི་ཆོ་ག་དེ་ཆོས་ཅན། འདུལ་བའི་ཆོ་ག་རྣམ་གཞག་གི་ལས་མཚན་ཉིད་པ་མ་ཡིན་པར་ཐལ། ལས་དེའི་མཚན་ཉིད་དང་མི་ལྡན་པའི་ཕྱིར་ཏེ་དགེ་འདུན་མཚན་ཉིད་གསུམ་ལྡན་གྱིས་ཆོ་ག་ཁྱད་པར་ཅན་གྱིས་སོ་སོ་ནས་གྲོས་སུ་བསྟུན་པའི་བདག་ཉིད་དུ་གནས་པ་མ་ཡིན་པའི་ཕྱིར་རོ། །
འདོད་ན་དམ་བཅའ་ཉམས་སོ། །
སྦོ་ཆུང་བ་ཁ་ཅིག་ན་རེ་དགག་དབྱེ་ལ་ལས་ཡིན་པར་བཤད་པ་འདི་ནི་དགག་དབྱེའི་སྔོན་འགྲོའི་གསོལ་བ་འབའ་ཞིག་པའི་ལས་དེ་ལ་དགོངས་པ་ཡིན་ནོ་ཞེས་ཟེར་རོ། །
དེ་ནི་མི་རིགས་ཏེ། གསོལ་བ་དང་ཞེས་སྔར་བསྟན་མ་ཐག་པ་དང་བཟློས་པའི་སྐྱོན་ཡོད་པའི་ཕྱིར་དང་། དགག་དབྱེའོ་ཞེས་པ་འདིའི་ཊཱི་ཀ་ལས་གནས་གསུམ་གྱིས་དགག་དབྱེ་བྱའོ་ཞེས་དགག་དབྱེ་དངོས་གཞིའི་ཆོ་ག་ཡིན་པར་བཤད་པ་དང་འགལ་བའི་ཕྱིར་རོ། །
སོ། །
ཆོ་ག་ལས་འདས་ན་ལས་མི་འཆགས་ཞེས་སྔར་སྨོས་པ་དེའང་། མེད་ན་མི་འབྱུང་བའི་ཆོ་ག་ལས་འདས་ན་ལས་གཏན་ནས་མི་འཆགས་ལ། ཕུན་སུམ་ཚོགས་བྱེད་ཀྱི་ཆོ་ག་ལས་འདས་ཀྱང་། ཐོས་པར་བྱ་བ་མ་ཡིན་པས་ཐོས་པས་ནི་མི་འཆགས་པར་མི་འགྱུར་རོ། །
འདིར་ཡང་ཕུན་སུམ་ཚོགས་པ་ཉེས་མེད་ཀྱི་ལས་ནི་མི་འཆགས་ཏེ། ཊཱི་ཀ་ལས། ལས་བྱེད་པ་ལ་སོགས་པ་དག་ལ་ལྟུང་བ་ཙམ་དུ་ནི་འགྱུར་རོ་ཞེས་ཉེས་བྱས་ཙམ་དུ་འགྱུར་བའོ། །
འོན་ཀྱང་ལས་ཀྱི་ཆོ་ག་དེ་ཐོས་ན་རྒྱལ་པོ་དད་པ་འཕེལ་བར་འགྱུར་ན་ནི། དེས་ཐོས་པར་གསོ་སྦྱོང་བྱེད་པ་ལ་ཉེས་པ་མེད་ཅིང་ཉན་དུ་མ་བཅུག་ན་ཉེས་པར་འགྱུར་བ་ཡོད་དེ། ལུང་སིལ་བུ་ལས་རྒྱལ་པོ་གཟུགས་ཅན་སྙིང་པོ་གསོ་སྦྱོང་གི་ཚེ་སོ་སོ་ཐར་པ་འདོན་པ་ཉན་དུ་མ་བཅུག་པ་དེ་ཀུན་དགའ་བོ་ཁྱོད་ཀྱིས་ཉེས་སོ་་་་་་སྟེ་མ་ལེགས་སོ། །
ཞེས་གསུངས་སོ། །
་་་་་རྒྱལ་པོས་སོ་སོ་ཐར་པའི་མདོ་ཐོས་པར་གྱུར་ན་ངེས་པར་དེ་སྔར་ལས་ཀྱང་མངོན་དུ་དགའ་འགྱུར་ཏེ་དགའ་བའི་དབང་གིས་བྱ་བ་བྱེད་དུ་གདོན་མི་ཟའོ་ཞེས་ལུང་སིལ་བུ་ལས་སོ། །
ཆོས་མ་ཡིན་པས་མི་བྱའོ་ཞེས་པ་ནི། སྦྱིན་པའི་ལས་ལ་གསོལ་བ་མི་འདེབས་ན་ཆོས་མ་ཡིན་པའི་ལས་དང་། བསྐོ་བའི་ལས་ལ་སྤྲོ་བ་མི་འདྲི་ན་དང་། ཆད་པ་བཅད་པའི་ལས་ལ་གླེང་དྲན་སྔོན་དུ་མི་གཏོང་ན་ཆོས་མ་ཡིན་པའི་ལས་ཏེ། ཊཱི་ཀ་ལས་ཆོས་མ་ཡིན་ཞེས་བྱ་བ་ནི་གླེང་བར་མ་བྱས། དྲན་པར་མ་བྱས་པར་མཐུས་མངོན་སུམ་དུ་མ་གྱུར་བར་ཆད་པའི་ལས་བྱེད་དུ་འཇུག་པ་ལ་སོགས་པའོ་ཞེས་སོ། །
འདིའི་དམིགས་བསལ་ནི་འདུ་བ་མི་སྟེར་ན་གྲགས་པ་ཙམ་གྱིས་སོ་ཞེས་འོག་ནས་འབྱུང་ངོ་། །
མཐའ་འཁོབ་དག་ཏུ་མེད་ན་འདུལ་བ་འཛིན་པ་དང་ལྔ་ཞེས་གསུངས་ཏེ་་་་་་ལུང་ཞུ་བ་ལས་བཞིའི་ཚོགས་ཀྱིས་བསྙེན་རྫོགས་བྱེད་ན་ལས་འཆགས་པར་གསུངས་པ་ལ། མཐའ་འཁོབ་ཏུ་ལྔ་དགོས་པར་གསུངས་པ་ནི། གསང་སྟེ་སྟོན་པ་བསྐོ་བ་ན་བསྐོ་བའི་ཡུལ་དགེ་སློང་དེ། ཁོ་ཉིད་བསྐོ་བའི་དགེ་འདུན་གྱི་ཁ་སྐོང་མི་བྱེད་པས། དེ་མ་གཏོགས་པའི་དགེ་སློང་བཞི་དགོས་པས་བསྐོ་ཡུལ་དང་དགེ་སློང་ལྔ་དགོས་ལ་གསང་སྟེ་སྟོན་པ་བསྐོས་ཟིན་ནས་ཀྱང་། དངོས་གཞིའི་དུས་སུ་བཞིའི་ཚོགས་ཀྱིས་བསྙེན་རྫོགས་བྱེད་ན་ཉེས་བྱས་སུ་འགྱུར་བས་ལྔའི་གྲངས་ཚང་དགོས་པའོ། །

དགེ་སློང་མ་རྣམས་ཀྱི་ལས་ནི་གནས་ཐ་དད་པ་ཉིད་དོ་ཞེས་པ་ནི་་་་་་ལུང་གཞི་ལས་བཤད་ཅེས་བླ་མ་རྣམས་གསུང་ཡང་ཁུངས་ནོར་ཏེ་ལུང་ཕྲན་ཚེགས་་་་་་ལས་བྱེད་པའི་ཚེ་དགེ་སློང་ཕ་མའི་དགེ་འདུན་གཉིས་ཀ་བསྡུས་པས་བྱ་བ་མང་བར་གྱུར་ཏེ་དགེ་བའི་ཕྱོགས་ཀྱི་བར་ཆད་དུ་གྱུར་པ་ལས་ཕྱིས་དབྱུང་བ་དང་བསྙེན་པར་རྫོགས་པ་དང་མགུ་བ་བྱ་བའི་ལས་མ་གཏོགས་པར་ལས། དགེ་སློང་ཕའི་ལས་ཀྱང་གནས་ལོགས་ཤིག་ཏུ་བྱོས་ཤིག་དགེ་སློང་མ་རྣམས་ཀྱང་ལས་གནས་ལོགས་ཤིག་ཏུ་བྱོས་ཤིག་ཅེས་གསུངས་པའོ། །
འདི་ལྟར་ཅང་མི་གསུང་བས་ཞེས་ཏེ་མཇུག་སྡུད་བརྗོད་པ་མ་གཏོགས་པའོ། །
སྡིག་པའི་ལྟ་བ་ཅན་དང་ཐ་དད་པར་གནས་པའི་ཁྱད་པར་གང་ཞེ་ན། རང་གི་རྣམ་བཤད་དང་ཊཱི་ཀ་ལས་ཐ་དད་པར་གནས་པ་ཞེས་བྱ་བ་ནི་འདིར་ཆོས་དང་མཐུན་པའི་ལྟ་བ་ཅན་ཡིན་ཏེ། ཆོས་མ་ཡིན་པར་ཁས་བླངས་པའི་ཐ་དད་པར་གནས་པ་ནི། སྡིག་པའི་ལྟ་བ་ཅན་གྱིས་བསྡུས་པའི་ཕྱིར་རོ་ཞེས་བཤད་་་་་་ཐ་དད་པར་གནས་པ་འདི་ནི་ཆོས་ཕྱོགས་པ་རྣམས་ཡིན་ཏེ། དེས་ན་ཆོས་ཕྱོགས་པ་རྣམས་ནི་ཆོས་མིན་ཕྱོགས་པ་རྣམས་ཀྱི་ཁ་སྐོང་བ་ཉིད་དུ་མི་འཐད་དོ། །
དོ། །
ཐ་དད་པར་གནས་པ་འདི་ནི་འགྲེལ་བ་དེ་གཉིས་ཀྱིས་ཆོས་དང་མཐུན་པའི་ལྟ་བ་ཅན་ཡིན་པར་བཤད་པ་དེ་ནི་མཚོན་པ་ཙམ་སྟེ། ཆོས་ཕྱོགས་པ་དང་ཆོས་མིན་ཕྱོགས་པ་གཉིས་ཀ་ཕན་ཚུན་ཐ་དད་པར་གནས་པ་ཡིན་པར་གཟུང་ངོ་། །
དེས་ན་སྡིག་པའི་ལྟ་བ་ཅན་ནི་ཐ་དད་པར་གནས་པའི་བྱེ་བྲག་སྟེ། སྤྱི་དང་དབྱེ་བྲག་ཁྱབ་ཆེ་ཆུང་གི་ཁྱད་པར་ཡོད་དོ། །
བླ་མ་རྣམས་ནི་འདི་སྐད་དུ་སྡིག་པའི་ལྟ་བ་ཅན་ནི་ལྟ་བའི་སྒོ་ནས་ཆོས་མ་ཡིན་པའི་ཕྱོགས་སུ་སོང་བ་སྟེ། ལྷས་བྱིན་གྱི་ཕྱོགས་སུ་སོང་བ་ལྟ་བུ་ཡིན་ལ། ཐ་དད་པར་གནས་པ་ནི་སྤྱོད་པའི་སྒོ་ནས་ཆོས་མ་ཡིན་པའི་ཕྱོགས་སུ་སོང་བ་སྟེ། ཀོའུ་ཤཾ་བྷི་པའི་དགེ་སློང་ལྟ་བུའོ་ཞེས་ཀྱང་འཆད་དོ། །
ཚུལ་ཁྲིམས་ལ་འགལ་འཁྲུལ་དང་བཅས་པ་སྟེ་ལྟུང་བ་དང་བཅས་པ་ཡང་ཁ་སྐོང་བ་ཉིད་མ་ཡིན་ནོ། །
ལག་རྡུམ་བསྙེན་རྫོགས་བྱེད་པ་ན། །
ལས་དེ་བྱེད་པའི་སྦྱོར་བ་ཡི། །
ཉེས་བྱས་འབྱུང་ཡང་ལས་འཆགས་སོ། །
དེས་མཚུངས་གཞན་ལའང་དེ་བཞིན་ནོ། །
དེས་ན་གཞི་དེ་ཉིད་ལས་བྱུང་བའི་ཉེས་བླ་ལས་ལ་མི་སྒྲིབ་པས། འཁྲུལ་བཅས་ནི་གཞི་དེ་ཉིད་ལས་བྱུང་བའི་ཉེས་པ་མ་ཡིན་པ་དང་། རང་གི་རྒྱུད་ལ་ཡོད་པའི་ལྟུང་བ་ཡིན་པ་དང་། ངོ་བོ་ཤེས་སམ་ཡིད་གཉིས་ཟ་བ་དང་བཅས་པ་སྟེ་ལྟུང་བ་ཆོས་གསུམ་ལྡན་་་་་་བྱིན་གྱིས་བརླབས་པས་འདག་ཏུ་རུང་བ་སྟེ་ཆོས་བཞི་ལྡན་ནོ་ཞེས་བཤད་དེ། དེ་ལྟར་ན་བསྡམ་བྱ་ལ་མ་ཁྱབ་ཅིང་ཕམ་པ་བྱུང་བ་ལ་ཡང་མ་ཁྱབ་སྟེ། ཕམ་པ་བྱུང་བ་ནི་ཉམས་པ་དང་འཁྲུལ་བཅས་གཉིས་ཀ་ཡིན་ནོ། །
ནོ། །
འཁྲུལ་བཅས་དེའི་ཚད་གང་ཞེ་ན། བསྡམ་པར་བྱ་བས་ཀྱང་ཡིན་གྱི་ཞེས་སོ། །
དེའི་ལུང་ཁུངས་ནི་དགག་དབྱེའི་གཞི་ལས་གལ་ཏེ་བསྡམ་པར་བྱ་བ་་་་་་བྱུང་བ་ཤེས་ན་བསྡམ་པར་བྱས་ཏེ་དགག་དབྱེ་བྱའོ་ཞེས་གསུངས་པ་དང་། ལུང་སིལ་བུ་ལས་བཙུན་པ་ཇི་ཙམ་གྱིས་རང་བཞིན་དུ་གནས་པ་མ་ལགས་པར་འགྱུར། ཉེ་བར་འཁོར་སྤྱད་པར་བྱ་བ་མ་ཡིན་པ་སྤྱོད་ཅིང་། དགེ་སློང་གི་བསླབ་པ་ལ་མི་སློབ་པ་སྟེ། དེ་ཙམ་གྱིས་རང་བཞིན་དུ་གནས་པ་མ་ཡིན་པར་འགྱུར་རོ་ཞེས་གསུངས་སོ། །
འདི་ལ་་་་་་ཊཱི་ཀར་ཕྱོགས་སྔར་བཀོད་པའི་པཎྜི་ཏ་ཁ་ཅིག་ན་རེ་ཉེས་བྱས་ཙམ་གྱིས་ཀྱང་ཁ་སྐོང་བར་མི་འོས་ན་དེ་ཙམ་གྱིས་མི་གོས་པའི་དགེ་འདུན་མི་རྙེད་པའི་ཕྱིར་ན། རས་མི་འཆགས་པས་སངས་རྒྱས་ཀྱི་བསྟན་པ་ལ་སོ་སོ་ཐར་པའི་སྡོམ་པ་དྲུང་ནས་ཕྱུང་བར་འགྱུར་རོ། །

དེས་ན་ཕམ་པ་བྱུང་ན་ནི་འཁྲུལ་པ་དང་བཅས་པ་ཡིན་པས་དེས་ནི་ཁ་སྐོང་བ་ཉིད་མ་ཡིན་པར་རིགས་ཀྱི། ལྟུང་བ་གཞན་བྱུང་བ་ན་ཁ་སྐོང་བ་ཉིད་དུ་རུང་ངོ་ཞེས་ཟེར་བ་དག་ཡོད་དེ་ཞེས་ཊཱི་ཀས་གཞན་འདོད་བཀོད་ནས། ཊཱི་ཀ་ལས་དེ་དག་ནི་རང་དགའ་དང་འདོད་རིགས་ཀྱི་དབང་གིས་བདག་ཉིད་ཀྱང་རབ་ཏུ་ཉམས་པར་བྱེད་ཅིང་། གཞན་ཡང་རབ་ཏུ་ཉམས་པའི་ལམ་དུ་འཇུད་པ། བདེ་བར་གཤེགས་པའི་བསྟན་པ་མར་གྱི་ཉིང་ཁུ་ལྟ་བུ་ལ། མི་གཙང་བའི་བཙོག་ཆུས་བསླད་པར་བྱེད་པ་ཡིན་པས། འདིར་དེ་དག་གི་ལུགས་ཀྱི་རྗེས་སུ་མི་བསྙེག་པར།་་་་་འོ་ན་གང་གི་རྗེས་སུ་འབྲང་ན་འཕགས་པ་གཞི་ཐམས་ཅད་ཡོད་པར་སྨྲ་བའི་འདུལ་བ་འཛིན་པ་ཆེན་པོ་སློབ་དཔོན་ཡོན་ཏན་འོད་ཀྱིས་འདུལ་བའི་གཞུང་ལུགས་ཐམས་ཅད་དང་བསྟུན་ཏེ་མདོ་རྩ་བྱས་པ་འདི་ཉིད་ཚད་མར་བལྟ་བར་བྱའོ་ཞེས་་་་་་ཊཱི་ཀ་ལས་སོ། །
དེ་ལྟར་ན་་་་་་ཉེས་བྱས་ཕྲ་བས་ཀྱང་མ་གོས་པའི་དགེ་སློང་གི་དགེ་འདུན་ནི་རྙེད་པར་ཤིན་ཏུ་དཀའ་བའི་ཕྱིར་དགེ་སློང་གི་སྡོམ་པ་མི་འཆགས་པར་འགྱུར་བས་སོ་སོ་ཐར་པའི་སྡོམ་པ་དྲུངས་ནས་ཕྱུང་བར་འགྱུར་རོ་ཞེ་ན་མི་འགྱུར་ཏེ། བྱིན་གྱིས་བརླབས་པས་་་་་་གནས་སྐབས་དག་པ་ཉིད་དུ་འགྱུར་རོ་ཞེས་སོ། །
ཐམས་ཅད་དུའམ་ཞེ་ན། ཉིན་ཞག་དེ་ཉིད་ན་དངོས་སུ་བཤགས་པར་་་་་་ནུས་པ་ཉིད་ན་མི་འགྱུར་ཞེས་སོ། །
འོ་ན་ནུས་པ་ཉིད་ཡིན་པ་དེ་རང་གང་ཞེ་ན། དེའི་ཚེ་ལེན་པ་པོ་ཡོད་ན་ཞེས་སོ། །
ལྟུང་བ་བྱུང་བ་ལ་ནི་ལས་ཀྱི་གནས་སུ་འདུ་བའི་ཚེ་ན་ལས་བྱེད་པའི་དགེ་འདུན་རྣམས་ཀྱི་འདུ་ཤེས་ཇི་ལྟ་བ་བཞིན་དུ་ཕྱིར་བཅོས་བྱེད་དུ་གཞུག་པའམ་བསྙིལ་བ་བསྒྲུབ་པར་བྱའོ། །
ལས་བྱེད་པ་ལས་གཞན་གྱི་དུས་སུ་ཡང་་་་་་ལྷག་མ་ལ་ལྟུང་བྱེད་ཡིན་པར་འདུ་ཤེས་པ་ལྟ་བུ་རང་གི་འདུ་ཤེས་ཇི་ལྟ་བ་བཞིན་དུ་ཕྱིར་བཅོས་བྱས་ན་ལྟུང་བ་དག་པར་རིགས་ཏེ། མཁན་པོ་ཚུལ་ཁྲིམས་འཆལ་བ་ལ་ལྡན་པར་ཤེས་ན་ཚུལ་ཁྲིམས་སྐྱེ་བར་གསུངས་པའི་གནད་ཀྱིས་ཤེས་ཏེ། དེ་དང་འདི་དཔྱད་པ་ཐ་སྙད་པར་མཚུངས་པའི་ཕྱིར་རོ། །
འོ་ན་གང་ཟག་ལྟུང་བ་བྱུང་བ་གཅིག་ལ་ཕྱིར་བཅོས་དུ་མ་རིགས་པར་ཐལ། ལྟུང་བ་གཅིག་ལ་རེ་འགའ་ལྟུང་བྱེད་ཡིན་པར་འདུ་ཤེས་ལ། རེ་འགའ་ཉེས་བྱས་ཡིན་པར་འདུ་ཤེས་པ་ལྟ་བུ་་་་་་རེས་འཇོག་གི་འདུ་ཤེས་མི་འདྲ་བ་དུ་མ་སྲིད་པའི་ཕྱིར་རོ་ཞེ་ན། འདོད་པ་ཡིན་ཏེ་གཅིག་་་་་་གང་ཟག་ལྟུང་བ་བྱུང་བ་ལ་དེ་ལྟར་་་་་་གསོ་བའི་ལྷག་མ་མེད་པར་འདུ་ཤེས་ན་བསྙིལ་བ་དང་་་་་་མི་བསྙིལ་བའི་གཞིར་འདུ་ཤེས་ན་མི་བསྙིལ་བ་དང་ཕྱིར་བཅོས་པ་་་་་་བསྡམ་པའམ་བཤད་པའི་བྱེ་བྲག་རྣམ་པ་དུ་མ་རིགས་པ་ཁོ་ནའོ། །
བསྙེན་པར་མ་རྫོགས་པ་དང་ཕམ་པས་ཉམས་པ་ལ་སོགས་སྟེ། ལས་ཀྱི་ཁ་སྐོང་བར་མི་འོས་པ་དེ་དག་ནི་ལས་ཀྱི་ཆོ་ག་བྱེད་པ་པོ་ཉིད་མ་ཡིན་ནོ་ཞེས་པ་ལ་ཊཱི་ཀ་ལས། ལས་བྱེད་པ་ནི་ཚོགས་ཀྱི་ཁ་སྐོང་བར་གཞན་དག་པས་ཆེས་གཅེས་པ་ཡིན་པའི་ཕྱིར་དང་། དགེ་འདུན་གྱི་གཙོ་བོ་ཡིན་པའི་ཕྱིར་རོ་ཞེས་སོ། །
ལུང་གླེང་གཞི་ལས་བཙུན་པ་བསླབ་པ་སྩལ་བས་ལས་དག་བགྱིས་ན། ལས་བགྱིས་པ་ཞེས་བགྱིའམ་མ་བགྱིས་པ་ཞེས་བགྱི། ལས་མ་བྱས་པ་ཞེས་བྱ་སྟེ། ཡང་བྱ་བ་དག་ཡིན་ནོ་ཞེས་གསུངས་སོ། །
འོ་ན་ལས་བྱེད་པ་པོ་ཁ་སྐོང་བར་མི་འོས་པས་ལས་བྱས་ཀྱང་ལས་མི་འཆགས་ན། ལུང་ཞུ་བ་ལས། ལས་བགྱིད་པ་བསླབ་པ་སྩལ་བ་རྣམས་ཀྱིས་ལས་བགྱིས་ན། ལས་བགྱིས་པ་ཞེས་བགྱིའམ། ཨུ་པ་ལི་ལས་བྱས་པ་ཞེས་བྱ་སྟེ། དགེ་འདུན་ནི་འདས་པ་དང་བཅས་པའོ་ཞེས་གསུངས་པ་དང་། ལྷག་མ་དང་བཅས་པའི་ཕྱིར་འཆོས་པ་ལ་ཞུགས་པ་ནི་འདོན་པར་བྱེད་པ་ཉིད་ཡིན་ནོ་ཞེས་པ་དང་། སྤོ་བ་བྱེད་པས་ནི་ཉེ་བར་གནས་པའི་སྡོམ་པ་ལས་གཞན་པའོ་ཞེས་ལས་འཆགས་པར་གསུངས་པ་དང་འགལ་ལོ་ཞེ་ན། གཞུང་དེ་དག་གི་འགལ་སྤོང་ལ་གཉིས་ལས། དང་པོ་གཞན་ལུགས་དགག་པའོ། །

དེ་ལ་གཉིས་ཏེ་ཆོ་གའི་དམིགས་བསལ་དུ་འདོད་པ་དགག་པ་དང་། གང་ཟག་གི་དམིགས་བསལ་དུ་འདོད་པ་དགག་པའོ། །
དང་པོ་ནི། ཁ་ཅིག་ན་རེ་སྤྱིར་བཏང་ལ་ཁ་སྐོང་བར་མི་འོས་པས་ལས་མཁན་མི་བཏུབ་ཀྱང་། དམིགས་བསལ་་་་་་གསོ་སྦྱོང་གི་ལས་མཁན་སོ་སོ་ཐར་པའི་མདོ་འདོན་པ་པོ་བཏུབ་པ་ཡིན་ཏེ། ལྷག་མ་དང་བཅས་པའི་ཕྱིར་འཆོས་པ་ལ་ཞུགས་པ་ནི་འདོན་པར་ཞུགས་པ་ཉིད་ཅེས་་་་་་སླར་དྲངས་པའི་གཞུང་དེས་ཤེས་སོ་ཞེས་ཟེར་རོ། །
དེ་དགག་པ་ནི་སྤོ་བ་བྱེད་པས་ནི་ཉེ་བར་གནས་པའི་སྡོམ་པ་ལས་གཞན་པའོ་ཞེས་གསུངས་པ་དང་འགལ་ལོ། །
གཉིས་པ་ནི། ཁ་ཅིག་ན་རེ་སྤྱིར་བཏང་ལ་ཁ་སྐོང་བར་མི་འོས་པས་ལས་མི་བཏུབ་ཀྱང་དམིགས་བསལ་དགེ་འདུན་ལྷག་མ་ཕྱིར་འཆོས་པ་ལ་ཞུགས་པ་དེ་ཁ་སྐོང་བར་མི་འོས་ཀྱང་། དེས་ལས་བྱས་ན་ལས་འཆགས་པ་ཡིན་ཏེ།་་་་་ལྷག་མ་དང་བཅས་པའི་ཕྱིར་འཆོས་པ་ལ་ཞུགས་པ་ནི་ཞེས་པ་དང་། སྤོ་བ་བྱེད་པས་ནི་ཉེ་བར་གནས་པའི་སྡོམ་པ་ལས་གཞན་པའོ་ཞེས་སྔར་དྲངས་པའི་གཞུང་དེ་དག་གིས་ཤེས་སོ་ཞེས་ཟེར་རོ། །
དེ་དགག་པ་ནི་ལུང་ཞུ་བ་ལས་་་་་་ལས་བྱེད་པ་པོ་བསླབ་པ་བྱིན་པས་ལས་ལས་བྱེད་ན་ལས་འཆགས་པར་གསུངས་པ་སྔར་དྲངས་པ་དང་འགལ་ཞིང་། སྨྱོན་པས་བཏོན་པ་ཡང་ངོ་ཞེས་གསུངས་པ་དང་ཡང་འགལ་ལོ། །
གཉིས་པ་རང་ལུགས་བཞག་པ་ནི། ལས་བྱེད་པ་ཁ་སྐོང་བར་འོས་པ་དགོས་པའི་གཞུང་དེ་དག་ཐམས་ཅད་ནི་དགེ་སློང་ལས་བྱེད་པ་པོ་དེས་དགེ་འདུན་གྱི་གྲངས་མ་ཚང་བའི་ཁ་སྐོང་ཡང་བྱེད་པའི་དབང་དུ་བྱས་པ་སྟེ། ཊཱི་ཀ་ལས་འདི་ལྟར་དགེ་འདུན་ཐམས་ཅད་ཀྱི་གང་བྱ་བ་དེ་ལས་བྱེད་པ་དེས་བྱ་དགོས་པས། དེའི་ཕྱིར་དེ་ནི་དགེ་འདུན་དུ་གྱུར་པ་ཉིད་ཡིན་ནོ་ཞེས་གསུངས་པས་ཤེས་སོ། །
ལས་བྱེད་པ་པོ་ཁ་སྐོང་བར་མི་འོས་པས་ལས་བྱས་ན་ཡང་ལས་འཆགས་པར་གསུངས་པ་དེ་ཐམས་ཅད་ནི། ལས་གཞན་བྱེད་པ་ཡོད་པ་དེ་དགེ་འདུན་གྱི་གྲངས་ཀྱི་ཁ་བསྐོང་བ་ལ་མི་ལྟོས་པར་་་་་་གཞན་གྱིས་དགེ་འདུན་གྱི་གྲངས་ཚང་བའི་ཚེ་ན། བསྙེན་རྫོགས་ཀྱི་སྡོམ་པ་གསོར་རུང་ཡན་ཆད་དང་ལྡན། ཡང་དག་པའི་ལྟ་བ་དང་ལྡན། རང་རང་གི་ལས་ཀྱི་ཆོ་ག་ཤེས་མཚམས་གཞན་ན་གནས་པ་མ་ཡིན་པ་སྟེ། ཆོས་བཞི་ལྡན་གྱིས་ལས་བྱས་ན་ལས་འཆགས་པ་སྟེ། དང་པོ་ནི་ལུང་ཞུ་བ་ལས། ལས་བྱེད་པ་བསླབ་པ་བྱིན་པས་ལས་བྱས་ན་ལས་འཆགས་པར་གསུངས་པ་དང་། ལུང་ཞུ་བ་ལས། བསྙེན་རྫོགས་ཀྱི་སྡོམ་པ་གསོར་མི་རུང་དུ་ཉམས་པས་ལས་བྱེད་ན་ལས་མི་འཆགས་པར་གསུངས་ཏེ་་་་་་ལས་བགྱིས་པ་ཁྱིམ་པ་དང་ཟ་མ་དང་མ་ནིང་དང་གནས་པར་མི་བྱ་བ་་་་་་ཕམ་པ་འཆབ་བཅས་བྱུང་བ་དག་གིས་ལས་བགྱིད་ན། ལས་བགྱིས་པ་ཞེས་བགྱིའམ། ཨུ་པ་ལི་མ་ཡིན་ནོ་ཞེས་གསུངས་སོ། །
གཉིས་པ་ནི་ཆོས་འདི་པ་ལ་དེ་བྱས་ན་བྱས་པ་ཉིད་དོ་ཞེས་ལྟུང་བ་མཐོལ་ཡུལ་བྱེད་པ་ལའང་ཡང་དག་པའི་ལྟ་བ་དང་ལྡན་དགོས་པའི་གནད་ཀྱིས་དང་། ལུང་ཞུ་བ་ལས་ཐ་དད་དུ་གནས་པ་དང་ཞེས་ཆོས་གཞན་ཕྱོགས་སུ་སོང་བས་ཆོས་འདི་པའི་ལས་བྱས་ན་ལས་མི་འཆགས་པར་གསུངས་་་་་་ལས་བྱེད་པ་པོ་ཡང་དག་པའི་ལྟ་བ་དང་མི་ལྡན་པས་ལས་བྱེད་ན་ཡང་ཆོས་མིན་ཕྱོགས་པའི་ལས་འཆགས་ཏེ་འདི་ལ་སོ་སོ་རང་གིས་ལས་ནི་འཆགས་སོ་ཞེས་གསུངས་སོ། །
པའོ། །
གསུམ་པ་ནི་ལས་ཀྱི་ཆོ་ག་མི་ཤེས་ན་ནི་ཉམས་ན་མ་བྱས་པ་ཉིད་དོ་ཞེས་གསུངས་པས་སོ། །
བཞི་པ་ནི་མཚམས་གཞན་ན་གནས་པ་ནི་གང་གི་ཡན་ལག་ཉིད་ཀྱང་མ་ཡིན་ནོ་ཞེས་གསུངས་པས་གྲུབ་བོ། །
དེ་ལས་གཞན་པ་དེ་དག་གིས་ནི་ཐོས་པ་དང་བཅས་པར་མི་བྱའོ་ཞེས་དེ་ལས་འགལ་ན་ཉེས་བྱས་སུ་བསྟན་པ་ལ། ཁ་ཅིག་ན་རེ་དགེ་འདུན་མང་པོས་གསོ་སྦྱོང་བྱེད་པ་ན་ཚུལ་ཁྲིམས་མ་དག་པ་དུ་མ་གནས་དེར་འོང་སྲིད་པས། དེ་དག་གིས་ཐོས་པ་དང་བཅས་པར་ལས་བྱེད་ན་དགེ་སློང་རེ་རེ་ལ་ཉེས་བྱས་དུ་མ་འབྱུང་ལ། གསོ་སྦྱོང་མ་བྱས་པ་ལ་ནི་དགེ་སློང་རེ་རེ་ལ་ཉེས་བྱས་གཅིག་ཡིན་པས། ཉེས་པ་དུ་མ་འབྱུང་བ་དེ་སྤང་བའི་ངོ་བོར་གསོ་སྦྱོང་མ་བྱས་པའི་ཉེས་པ་གཅིག་པོ་དེ་གནང་ཞེས་ཟེར་རོ། །

དེ་ནི་མི་རིགས་ཏེ། ཉེས་པ་དུ་མ་འབྱུང་བ་དེ་སྤང་བའི་ངོ་བོར་གསོ་སྦྱོང་མི་བྱེད་པ་གནང་བའི་ངེས་པ་མེད་དེ། དགག་དགོས་ཆེ་ཆུང་ཡོད་ཅིང་། དགག་དགོས་ཆུང་ཤོས་ཀྱི་ངོར་ཆེ་ཤོས་གནང་བ་འགལ་བའི་ཕྱིར་རོ། །
མ་སྤངས་པ་དང་མ་ལོག་པ་མ་གཏོགས་སོ་ཞེས་སྤངས་ལོག་ལྔས་ཐོས་སུ་མི་རུང་བ་ཡིན་གྱི། སྤངས་ལོག་ལྔ་ལས་གཞན་པའི་ཁ་སྐོང་བར་མི་འོས་པས་ཐོས་པར་བྱེད་པ་ལ་ཉེས་པ་མེད་པའོ། །
སྤངས་པ་གཉིས་ནི། ཆོས་འདི་པས་སྤངས་ཏེ། ཆོས་མ་ཡིན་པའི་ཕྱོགས་སུ་སོང་བ་དང་ཆོས་དང་ཟང་ཟིང་གིས་སྤངས་ཏེ་གནས་ནས་ཕྱུང་བའོ། །
ལོག་པ་གསུམ་ནི་རྣམ་དག་ལས་ལོག་སྟེ་ཕམ་པས་ཉམས་པ་དང་། བདེ་འགྲོར་འགྲོ་བ་ལས་ལོག་སྟེ་མཚམས་མེད་བྱས་པ་དང་། བསྙེན་རྫོགས་ལས་ལོག་སྟེ་བསྙེན་པར་མ་རྫོགས་པའོ། །
དམིགས་བསལ་ནི་མ་སྤངས་ཤིང་མ་ལོག་པ་ཡིན་ཡང་། བཀའ་བློ་མི་བདེ་བའི་ལྷག་མ་ལྟ་བུ་བསྐོ་བ་ལས་བྱུང་བ་ཕྱིར་མ་བཅོས་པས་ལས་ཉམས་སུ་མྱོང་བར་མི་བྱ་བ་དང་། ཕམ་པ་བྱུང་བ་ཡིན་ཡང་ལས་ཐོས་སུ་རུང་བ་ཡོད་དོ།་་་་་ཊཱི་ཀ་ལས་བསླབ་པ་བྱིན་པས་ཐོས་པ་དང་བཅས་པར་ལས་བྱེད་པ་ལ་ཉེས་པ་མེད་དོ་ཞེས་བཤད་པ་དང་། སྤང་བ་ཡིན་ཡང་ལས་ཐོས་སུ་རུང་བ་ཡོད་དེ་་་་་་གནས་ནས་ཕྱུང་བ་ནི་་་་་་རང་གི་ལས་ལ་ཡང་ངོ་། །
ཞེས་དང་། བསྙེན་པར་མ་རྫོགས་པ་ཡིན་ཡང་ལས་ཐོས་སུ་རུང་བ་ཡོད་དེ་ནང་དུ་དྲི་བའི་ཕྱིར་་་་་་གསོལ་བ་ལ་སོགས་པ་ཞེས་སོ། །
མངོན་སུམ་དང་རྗེས་སུ་བསྒྲགས་པ་དེ་དག་བྱ་བ་ལ་ཊཱི་ཀ་ལས་་་་་་མཐོང་བའི་མངོན་སུམ་དུ་བྱ་བ་་་་་་བསྒྲུབ་པ་ནི་་་་་་བསྒྲུབ་བྱ་ཡུལ་དེ་ལྟ་བའི་ཉེན་ཀོར་དུ་བཞག་པས་སྒྲུབ་བོ། །
རྗེས་སུ་སྒྲག་་་་་་པས་སྒྲུབ་པ་ནི་གོ་བར་བྱ་བས་སྒྲུབ་བོ་ཞེས་སྔ་ཕྱི་རིམ་པ་བསྒྱུར་ཏེ་་་་་་ཊཱི་ཀས་བཤད་དོ། །
ད་ནི་མངོན་སུམ་དུ་མ་གྱུར་པར་བྱ་བའི་ལས་རྣམས་སྟོན་ཏེ། དགེ་སློང་བྱེ་མ་སྐྱེས་ལྟ་བུ་ལ་མྱོས་པའི་གནང་བ་དང་དགེ་སློང་གནས་ནས་ཕྱུང་བ་ལ་དགེ་སློང་མ་རྣམས་ཀྱིས་ཕྱག་མི་བྱ་བའི་སྡོམ་པ་དང་། སྤངས་པ་དེ་དག་ལ་་་་་་མི་སྨྲ་བའི་སྡོམ་པ་དང་། དེ་དག་དང་ཆོས་དང་ཟང་ཟིང་གི་ལོངས་མི་སྤྱད་པའི་སྡོམ་པ་དང་། དེ་དག་གི་གཙུག་ལག་ཁང་དུ་འགྲོ་བར་མི་བྱ་བའི་སྡོམ་པ་དག་ནི་ཡུལ་དེའི་མངོན་སུམ་དུ་མ་གྱུར་པར་བྱའོ་ཞེས་སོ། །
འདི་གཏན་ལ་དབབ་པ་ལ་བཞི་ལས། དང་པོ་མངོན་སུམ་དུ་མ་གྱུར་པའི་ལས་ལྔ་འདིར་བསྡུས་ལ་གཞན་མ་བསྡུས་པའི་འཐད་པ་ནི། འདིའི་ལུང་ཁུངས་ནི་མ་མོ་ལས་མངོན་སུམ་དུ་མ་གྱུར་པར་བྱ་བའི་ལས་བཅུ་གང་ཞེ་ན། ལྷུང་བཟེད་ཁ་སྦུབ་པ་དང་། ལྷུང་བཟེད་ཁ་སྦུབ་པ་བག་ཡངས་སུ་བྱ་བ་དང་། ཁྱིམ་གྱི་་་་་་བསླབ་པའི་སྡོམ་པ་དང་། ཁྱིམ་གྱི་་་་་་བསླབ་པའི་སྡོམ་པ་བག་ཡངས་སུ་བྱ་བ་དང་། དགེ་ཚུལ་གྱི་སྡོམ་པ་དང་། སྨྱོས་པའི་གནང་བ་དང་། དགེ་སློང་གནས་ནས་ཕྱུང་བ་ལ་་་་་་ཕྱག་མི་བྱ་བའི་སྡོམ་པ་དང་། མི་སྨྲ་བའི་སྡོམ་པ་དང་། ལོངས་མི་སྤྱོད་པའི་སྡོམ་པ་དང་། གཙུག་ལག་ཁང་གི་སྡོམ་པའོ་ཞེས་གསུངས་སོ། །
དེ་ལྟར་ལུང་ལས་བཅུ་གསུངས་པ་ལས་ལྔ་ནི་འདིར་བསྡུས་ལ། གཞན་ལྔ་པོ་འདིར་མི་བསྡུ་བ་རྒྱུ་མཚན་ཅིའི་ཕྱིར་ཞེ་ན། སྨྱོས་པའི་གནང་བ་ལ་སོགས་པ་ལྔ་པོ་འདི་དག་ཆོས་ཅན། མངོན་སུམ་དུ་མ་གྱུར་པའི་ལས་ཡིན་ནོ་ཞེས་གཞུང་དུ་བསྟན་དགོས་པ་ཡིན་ཏེ། བསྒྲུབ་བྱ་བསྙེན་རྫོགས་ལ་སྒྲུབ་པ་ཡིན་པའི་ཆ་ནས་ལས་ཐོས་པའི་མངོན་སུམ་དུ་བྱའམ་སྙམ་དུ་དོགས་པ་བསལ་དགོས་པའི་ཕྱིར་རོ། །

ལྷུང་བཟེད་ཁ་སྦུབ་པ་ནས་དགེ་ཚུལ་བསྙིལ་བའི་བར་གྱི་ལས་ལྔ་པོ་དེ་དག་ཆོས་ཅན། མངོན་སུམ་དུ་མ་གྱུར་པའི་ལས་ཡིན་ནོ་ཞེས་མདོ་རྩ་བའི་སྐབས་འདིར་བསྟན་མི་དགོས་པ་ཡིན་ཏེ། བསྙེན་པར་མ་རྫོགས་པ་འབའ་ཞིག་གི་ཡུལ་ལ་སྒྲུབ་པ་ཡིན་པའི་ཆ་ནས་ལས་ཐོས་པའི་མངོན་སུམ་དུ་བྱའམ་སྙམ་པའི་དོགས་པ་མེད་པའི་ཕྱིར་རོ། །
དེའང་རང་གི་རྣམ་བཤད་ལས། དེ་རྣམས་ནི་བསྙེན་པར་མ་རྫོགས་པའི་ཡུལ་ཡིན་པས་དེ་དག་ལ་མངོན་སུམ་དུ་གྱུར་པའི་དོགས་པ་མེད་པའི་ཕྱིར་རོ་ཞེས་གསུངས་སོ། །
འོ་ན་མི་སྨྲ་ལོངས་མི་སྤྱོད་གཙུག་ལག་ཁང་གི་སྡོམ་པ་གསུམ་པོ་འདི་དག་ཆོས་ཅན། མངོན་སུམ་དུ་མ་གྱུར་པའི་ལས་ཡིན་ནོ་ཞེས་མདོ་རྩ་བའི་སྐབས་འདིར་བསྟན་མི་དགོས་པར་ཐལ། བསྙེན་པར་མ་རྫོགས་པ་འབའ་ཞིག་གི་ཡུལ་ལ་སྒྲུབ་པ་ཡིན་པའི་ཆ་ནས་ལས་ཐོས་པའི་མངོན་སུམ་དུ་བྱའམ་སྙམ་པའི་དོགས་པ་མེད་པའི་ཕྱིར་ཏེ། འདི་གསུམ་ཡུལ་གང་ལ་བྱེད་ན་ཁྱིམ་པ་ལ་་་་་་ཊཱི་ཀ་ལས་ལྷུང་བཟེད་ཁ་སྤུབ་པ་ནས་དགེ་ཚུལ་བསྙིལ་བའི་བར་ལ་བྱ་བར་བཤད་པས་གྲུབ་བོ་ཞེ་ན། བསྙེན་པར་མ་རྫོགས་པ་འབའ་ཞིག་གི་ཡུལ་ལ་སྒྲུབ་པ་དེ་མ་གྲུབ་སྟེ། གནས་ཕྱུང་བའི་དགེ་སློང་ལ་ཡང་སྒྲུབ་དགོས་པའི་ཕྱིར་རོ། །
གཉིས་པ་ཡུལ་གང་ལ་སྒྲུབ་པ་གཏན་ལ་དབབ་པ་ནི་མི་སྨྲ་ལོངས་མི་སྤྱོད་གཙུག་ལག་ཁང་གི་སྡོམ་པ་དང་གསུམ་པོ་འདི་ཡུལ་གང་ལ་བྱ་ཞེ་ན། ལྷུང་བཟེད་ཁ་སྦུབ་བྱས་པ་ལ་སོགས་པའི་བསྙེན་པར་མ་རྫོགས་པ་ལ་འདི་གསུམ་བྱ་ཞིང་། གནས་ནས་ཕྱུང་བའི་དགེ་སློང་ལ་ཡང་འདི་གསུམ་བྱ་བ་ཡིན་ཏེ། སྔ་མ་ནི་ཊཱི་ཀ་ལས་ལྷུང་བཟེད་ཁ་སྦུབ་པ་ནས་དགེ་ཚུལ་བསྙིལ་བའི་བར་ལ་བྱ་བར་བཤད་པས་གྲུབ་ཅིང་། ཕྱི་མ་ནི་ལུང་ཞུ་བ་ལས་མངོན་སུམ་དུ་མ་གྱུར་པར་ལས་རྣམས་བགྱིས་པར་འགྱུར་བར་མཆིས་སམ། ཨུ་པ་ལི་ཡོད་དེ། དགེ་སློང་མའི་དགེ་འདུན་གྱིས་ཕྱག་མི་བྱ་བའི་སྡོམ་པའམ། ལོངས་སྤྱོད་དང་བྲལ་བའི་སྡོམ་པ་བྱིན་པའོ་ཞེས་གསུངས་པ་དང་། གཏམ་གྱི་གཞི་ལས། དགེ་སློང་མ་རྣམས་ཀྱིས་དགེ་སློང་ལ་ཕྱག་མི་བྱ་བར་བཅས་པ་དང་། གཏམ་མི་སྨྲ་བར་བཅས་པ་དང་། ལོངས་སྤྱོད་མི་གཅིག་པར་བཅས་ནས་བསྐོས་པ་དེ་ལྟ་བུ་ནི་མངོན་སུམ་དུ་མ་གྱུར་ཀྱང་དགེ་འདུན་གྱི་ལས་བྱེད་ནའོ་ཞེས་གསུངས་སོ། །
མི་སྨྲ་ལོངས་མི་སྤྱོད་གཙུག་ལག་ཁང་གི་སྡོམ་པ་ཞེས་པའི་སྐབས་འདི་ཉིད་ཀྱི་རང་གི་རྣམ་བཤད་ལས་ཀྱང་། འདི་རྣམས་ནི་བསྙེན་པར་རྫོགས་པ་མངོན་སུམ་དུ་གྱུར་པ་མ་ཡིན་པ་རྣམས་ལ་བྱེད་པ་ཡིན་ཞེས་བསྙེན་པར་མ་རྫོགས་པ་ལ་འདི་གསུམ་བྱེད་པར་གསུངས་སོ། །
གསུམ་པ་དཀའ་བའི་གནས་གསུམ་གཏན་ལ་དབབ་པ་ནི་མི་སྨྲ་ལོངས་མི་སྤྱོད་གཙུག་ལག་ཁང་གི་སྡོམ་པ་དང་གསུམ་པོ་འདི་གང་ལ་བྱ་བའི་ཡུལ་ནི། ཊཱི་ཀ་ལས་ལྷུང་བཟེད་ཁ་སྦུབ་པ་ནས་དགེ་ཚུལ་བསྙིལ་བའི་བར་གྱི་སྡོམ་པ་ལྔ་པོ་བཅས་པ་དེ་དག་ལ་བྱ་ཞེས་བཤད་དོ། །
འོ་ན་ལྷུང་བཟེད་ཁ་བསྲང་བ་དང་ཁྱིམ་གྱི་བསླབ་པའི་སྡོམ་པ་བག་ཡངས་སུ་བྱ་བ་གཉིས་ནི། སྨྲ་བ་དང་ལོངས་སྤྱོད་པའི་ཕྱིར་ཡིན་པ་ལ་མི་སྨྲ་བ་དང་ལོངས་མི་སྤྱོད་པ་ལ་སོགས་བྱེད་པ་འགལ་ཏེ། གོ་དཀའ་བའི་གནས་དེ་དང་པོའོ། །
ཁྱིམ་གྱི་བསླབ་པའི་སྡོམ་པ་བྱིན་པ་ལ་ཡང་མི་སྨྲ་ལོངས་མི་སྤྱོད་གཙུག་ལག་ཁང་གི་སྡོམ་པ་བྱེད་ན། ཁྱིམ་པ་དེས་གསོལ་བ་བཏབ་ན་་་་་་ཁྱིམ་དུ་འགྲོ་བ་དང་སྟན་ལ་འདུག་པ་དང་ཆོས་བསྟན་པ་དག་བྱའོ་ཞེས་གསུངས་པ་དང་འགལ་ཏེ། གོ་དཀའ་བའི་གནས་གཉིས་པའོ། །
མི་སྨྲ་ལོངས་མི་སྤྱོད་གཙུག་ལག་ཁང་གི་སྡོམ་པ་དང་གསུམ་པོ་འདི་ལ་ལུང་བསྟན་འཆོས་ལས་ནི་་་་་་ལས་དེ་གསུམ་བྱེད་རང་བྱེད་ན་ལས་ཀྱི་ཆོ་ག་གསུངས་པ་མེད་པས་ཆོ་ག་ཅི་འདྲ་བ་ཞིག་བྱེད་དེ། གོ་དཀའ་བའི་གནས་གསུམ་པའོ་ཞེ་ན། དཀའ་བའི་གནས་དང་པོ་ནི་ལྷུང་བཟེད་ཁ་བསྲང་བ་དང་ཁྱིམ་གྱི་བསླབ་པའི་སྡོམ་པ་བག་ཡངས་སུ་བྱ་བ་དང་གཉིས་པོ་དེ་ནི་ཊཱི་ཀས་ཞར་ལ་་་་་་ཁ་བྲལ་ཏེ་ཤོར་བ་ཡིན་ནོ་ཞེས་སྔ་་་་་་འདུལ་བ་འཛིན་པ་མ་རྣམས་འཆད་པར་བྱེད་དོ། །

རྣམ་གྲངས་གཞན་ཡང་སྐབས་འདིའི་ཊཱི་ཀ་དང་དེས་ཁུངས་སུ་དྲངས་པའི་ལུང་ལས། ལྷུང་བཟེད་ཁ་སྦུབ་པ་བག་ཡངས་སུ་བྱ་བ་དང་བསླང་བའི་སྡོམ་པ་བག་ཡངས་སུ་བྱ་བ་དང་ཞེས་གསུངས་ཀྱི། དེ་གཉིས་བག་ཡངས་སུ་བྱས་པ་དང་ཞེས་ནི་མ་གསུངས་ཏེ། དེའང་ལྷུང་བཟེད་ཁ་སྦུབ་བྱས་པའི་ཁྱིམ་བདག་རབ་བྱུང་ལ་གཤེ་སྐུར་བཏབ་པ་ལ་འགྱོད་པར་གྱུར་པ་ན། ཁ་སྦུབ་པ་བག་ཡངས་སུ་བྱས་ནི་མ་ཟིན་པ་ན་ཁྱིམ་བདག་དེ་ནི་གང་ལ་ལྷུང་བཟེད་ཁ་སྦུབ་པ་བག་ཡངས་སུ་བྱ་བ་ཡིན་ནོ། །
བསླབ་པའི་སྡོམ་པ་བག་ཡངས་སུ་བྱ་བ་དང་ཞེས་གསུངས་པ་དེ་གང་ཞེ་ན་་་་་་དེ་བཞིན་དུ་ཁྱིམ་གྱི་བསླབ་པའི་སྡོམ་པ་བྱིན་པའི་ཁྱིམ་བདག་དེའི་ཡོ་བྱད་སོར་ཆུད་པར་གྱུར་པ་ནས། ཁྱིམ་གྱི་བསླབ་པའི་སྡོམ་པ་དེ་བག་ཡངས་སུ་བྱས་ནི་མ་ཟིན་པ་ན་ཁྱིམ་བདག་དེ་ནི་གང་ལ་བསླབ་པའི་སྡོམ་པ་བག་ཡངས་སུ་བྱ་བ་སྟེ། དེ་ལྟར་ན་ཡུལ་གང་ལ་བག་ཡངས་སུ་བྱ་བའི་ཁྱིམ་བདག་དེ་ལ་ནི་མི་སྨྲ་བ་ལ་སོགས་པ་གསུམ་པོ་དེ་དག་བྱ་དགོས་ཏེ། ཁ་སྦུབ་པ་དང་བསླབ་པའི་སྡོམ་པ་དེ་གཉིས་བག་ཡངས་སུ་བྱ་བར་འོས་ལ། དེ་གཉིས་བག་ཡངས་སུ་བྱས་ནི་མ་ཟིན་པའི་ཕྱིར་རོ། །
འོན་ཀྱང་བག་ཡངས་སུ་བྱ་བར་གསོལ་བ་ལན་གསུམ་འདེབས་པའི་ཁྱིམ་པས་བརྗོད་པ་ན། དགེ་སློང་གིས་ཁྱིམ་པ་དེ་ལ་རྗེས་སུ་བརྗོད་པ་སློབ་པར་རིགས་ཏེ། འདི་ནི་དགེ་སློང་གིས་དེ་ལ་མི་སྨྲ་བའི་དམིགས་བསལ་ཡིན་པར་སེམས་སོ། །
དཀའ་བའི་གནས་གཉིས་པ་ནི་ཁྱིམ་གྱི་བསླབ་པའི་སྡོམ་པ་བྱིན་པའི་ཁྱིམ་དེ་ནས་ཟས་བསླང་བའི་བསམ་པས་ནི་མི་སྨྲ་བ་དང་ལོངས་མི་སྤྱོད་པ་ལ་སོགས་པ་ཡིན་ལ། ཟས་བསླང་བའི་བསམ་པ་མེད་པར་ནི་ཁྱིམ་དུ་འགྲོ་བ་དང་སྟན་ལ་འདུག་པ་དང་ཆོས་བསྟན་པ་དག་བྱ་བ་སྟེ་འགལ་བ་མེད་དོ། །
དཀའ་བའི་གནས་གསུམ་པ་ལ་ནི་་་་་་ཤ་ལུགས་པ་རྣམས་ན་རེ་འདི་གསུམ་ལ་གསོལ་གཉིས་ཀྱི་ཆོ་ག་བྱེད་དོ་ཟེར་ཡང་རང་གར་སྨྲ་བའོ། །
རྒྱ་ན་རེ་འདི་གསུམ་ལ་ལས་ཀྱི་ཆོ་ག་མེད་ཅེས་གསུངས་པ་དེ་ལེགས་སོ། །
དེའང་མི་སྨྲ་ལོངས་མི་སྤྱོད་གཙུག་ལག་ཁང་གི་སྡོམ་པ་འདི་གསུམ་ནི་ལས་བཏགས་པ་ཡིན་ཏེ། གཏམ་སྨྲ་བ་དང་ལོངས་སྤྱོད་པ་ལ་སོགས་པ་ཡང་དག་པར་སྡོམ་པ་ལ་ལས་སུ་མིང་བཏགས་པ་ཙམ་མོ། །
དེ་ཡང་འབྲས་བུ་ལ་རྒྱུའི་མིང་བཏགས་པ་སྟེ། བསྙེལ་བ་ལ་སོགས་པའི་ལས་ཀྱི་འབྲས་བུ་གཏམ་མི་སྨྲ་བ་ལ་སོགས་པ་ལ་ལས་ཞེས་བཏགས་པའོ། །
་་་་་དེས་ན་འདི་གསུམ་ལ་ལས་ཀྱི་ཆོ་ག་ནི་མེད་དེ། འདུལ་བ་ལུང་ན་འདི་གསུམ་ལ་ལས་ཀྱི་ཆོ་ག་ཡིག་འབྲུ་གཅིག་ཀྱང་མེད་དོ། །
དེའི་རྒྱུ་མཚན་གྱིས་ཀརྨ་ཤ་ཏཾ་ལ་སོགས་པའི་འདུལ་བའི་བསྟན་བཅོས་གང་ནའང་འདི་གསུམ་ལ་ལས་ཀྱི་ཆོ་ག་བཤད་པ་མེད་དོ། །
འདི་གསུམ་ནི་ལས་བརྒྱ་རྩ་གཅིག་སྡོམ་གྱིས་བསྡུས་པར་ཡང་མ་གཏོགས་ཏེ། འདི་གསུམ་ལས་མཚན་ཉིད་པ་ཡིན་ན་ནི་དངོས་སུ་གསུངས་པའི་ལས་བརྒྱ་རྩ་བཞིར་མི་འགྱུར་རམ་ཞེས་དཔྱད་པར་རིགས་སོ། །
འོ་ན་མངོན་སུམ་དུ་མ་གྱུར་པའི་ལས་བཅུ་མེད་པར་ཐལ། འདི་གསུམ་ལ་ལས་ཀྱི་ཆོ་ག་མེད་པའི་ཕྱིར་རོ་ཞེ་ན་ལས་མཚན་ཉིད་པ་དང་བཏགས་པ་བ་གཉིས་ཀ་བགྲངས་པའི་ལས་བཅུ་མེད་པར་ཐལ་ཟེར་རམ། ལས་མཚན་ཉིད་པ་འབའ་ཞིག་བགྲངས་པའི་ལས་བཅུ་མེད་པར་ཐལ་ཟེར། དང་པོ་ལྟར་ན་ཁྱབ་པ་མ་གྲུབ་ཅིང་། གཉིས་པ་ལ་ནི་འདོད་པ་ཡིན་ཏེ། མངོན་སུམ་དུ་མ་གྱུར་པའི་ལས་བཅུ་ལ་ལས་བརྒྱ་རྩ་གཅིག་ཏུ་གཏོགས་པ་སྔ་མ་བདུན་ལས་མེད་ཅིང་། ཕྱི་མ་གསུམ་ནི་ལས་མཚན་ཉིད་པ་མ་ཡིན་པའི་ཕྱིར་རོ། །
བཞི་པ་མཐོང་ཐོས་ཚོགས་པའི་མངོན་སུམ་དུ་སྒྲུབ་པར་མི་བྱ་བ་ནི་ཊཱི་ཀ་ལས། ལས་བཅུ་པོ་དེ་དག་ནི་ལྟ་བའི་ཉེན་ཀོར་དུ་བཞག་པ་ཉིད་ཀྱིས་མངོན་སུམ་དུ་བསྒྲུབ་པར་ཡང་མི་བྱའོ་ཞེས་གསུངས་ཏེ། མཐོང་ཐོས་ཚོགས་པའི་མངོན་སུམ་དུ་བསྒྲུབ་པར་ཡང་མི་བྱའོ་ཞེས་བསྟན་པའོ། །

མཐོང་ཐོས་ཚོགས་པའི་མངོན་སུམ་དུ་མི་བྱ་བ་འདི་ལ་གཉིས་ཏེ། མཐོང་ཐོས་གཉིས་ཀའི་མངོན་སུམ་དུ་མ་གྱུར་པར་བྱ་བ་དང་། ཐོས་པ་ཁོ་ནའི་མངོན་སུམ་དུ་མ་གྱུར་པར་བྱ་བའོ། །
དང་པོ་ནི། མྱོས་པའི་གནང་བ་དང་། ཕྱག་མི་བྱ་བ་དང་། ཁྱིམ་གྱི་བསླབ་པའི་སྡོམ་པ་སྦྱིན་པ་དང་། ལྷུང་བཟེད་ཁ་སྦུབ་པ་སྟེ་བཞིའོ། །
གཉིས་པ་ནི་་་་་་དགེ་ཚུལ་བསྙིལ་བ་ལ་སོགས་པ་འདི་རྣམས་ཀྱང་མཐོང་ཐོས་གཉིས་ཀའི་མངོན་སུམ་དུ་མ་གྱུར་པར་བྱའོ་ཞེས་འཆད་པ་ཤིན་ཏུ་མང་ཡང་ནོར་བར་སེམས་ཏེ། ཀྱེ་མ་རྣམ་དག་གཞུང་རྣམས་དང་འགལ་ཡང་། །
གཞུང་དང་འགྲེལ་བའི་འཆད་ཚུལ་མི་འདོར་ཞིང་། །
རྣམ་དག་གཞུང་བཞིན་འཆད་པར་མི་བྱེད་ན། །
ཀྱེ་མ་ཧོ་ཆོས་ལ་དག་ཐེར་ཇི་ལྟར་བགྱི། དགེ་ཚུལ་བསྙིལ་བ་དང་ཁྱིམ་གྱི་བསླབ་པའི་སྡོམ་པ་གཞིག་པ་དང་ལྷུང་བཟེད་ཁ་བསྲང་བ་དང་གསུམ་ནི་ལས་ཐོས་པའི་མངོན་སུམ་དུ་མ་གྱུར་པར་བྱ་བ་ཡིན་ཡང་། མཐོང་བའི་མངོན་སུམ་དུ་སྒྲུབ་པར་བྱ་བ་ཡིན་ཏེ། ལུང་རྣམ་འབྱེད་གཉིས་ཀ་དང་ལས་ཀརྨ་ཤ་ཏཾ་ལ་སོགས་པ་ལུང་དང་བསྟན་བཅོས་ཀྱི་གཞུང་བཅུ་གཅིག་ལས་གསུངས་་་་་་འདིར་གཞུང་མང་དུ་དྲངས་དགོས་པ་ནི་ལོག་ཤེས་བསལ་བའི་ཕྱིར་དང་། ཡིན་ལུགས་ལ་ངེས་ཤེས་ཐོབ་པར་བྱ་བའི་ཕྱི་རོ། །
སོ། །
དེ་ཡང་དགེ་ཚུལ་བསྙིལ་བ་ལ་ནི་དེ་ལྟར་ཡིན་པའི་གཞུང་ལྔ་ཡོད་དེ། ལུང་དགེ་སློང་ཕའི་རྣམ་འབྱེད་ལས། དགེ་ཚུལ་ཚེར་མ་དང་ཆེན་པོ་བ་གཉིས་ཐོས་པའི་ཉེན་ཀོར་ནས་སྤངས་ཏེ། མཐོང་བའི་ཉེན་ཀོར་དུ་བཞག་ནས། དགེ་ཚུལ་བསྙིལ་བ་གསོལ་བ་དང་བཞིའི་ལས་བྱའོ་ཞེས་གསུངས་པ་དང་ལུང་དགེ་སློང་མའི་རྣམ་འབྱེད་ལས་་་་་་དགེ་ཚུལ་བསྙིལ་བའི་སྐབས་ཀྱང་། དགེ་ཚུལ་མ་མཛེས་མ་དང་རྒྱལ་མ་ཐོས་པའི་ཉེན་ཀོར་ནས་བཀར་ཏེ། མཐོང་བའི་ཉེན་ཀོར་་་་་་བཞིན་གཞུང་འགྲེལ་ཀུན་ཏུ་ཉེན་ཀོར་ཅེས་བྱུང་ཡང་ཉེ་འཁོར་གྱིས་ཆོག་གམ་སྙམ་དུ་འདུག་ཏུ་བཅུག་ནས་གསོལ་བ་དང་བཞིའི་ལས་ཀྱིས་བསྙིལ་བར་བྱའོ་ཞེས་གསུངས་པ་དང་། ཀརྨ་ཤ་ཏཾ་ལས་ཀྱང་། དགེ་ཚུལ་དེ་ཐོས་པའི་ཉེན་ཀོར་ནས་བཀར་ཏེ། མཐོང་བའི་ཉེན་ཀོར་དུ་བཞག་ནས། དགེ་ཚུལ་བསྙིལ་བ་གསོལ་དང་བཞིའི་ལས་བྱའོ་ཞེས་གསུངས་ལ། དེ་ཁོ་ན་དུ་བམ་པོ་ལྔ་བཅུ་པ་དང་འགྲེལ་ཆུང་ལས་ཀྱང་བཤད་དོ། །
་་་་་དེ་ཡང་ལས་གཞིའི་སྐབས་ཀྱི་འགྲེལ་ཆུང་ལས། དགེ་ཚུལ་དེ་དགེ་འདུན་མཐོང་ཙམ་དུ་མིག་རྒྱང་དུ་བཞག་སྟེ་བསྙིལ་བར་བྱ་ཞེས་སོ། །
ཁྱིམ་གྱི་བསླང་བའི་སྡོམ་པ་གཞིག་པ་ལ་ནི་དེ་ལྟར་ཡིན་པའི་གཞུང་བཞི་ཡོད་དེ། ལུང་དགེ་སློང་ཕའི་རྣམ་འབྱེད་ལས། དམག་དཔོན་སེང་གེ་ཐོས་པའི་ཉེན་ཀོར་ནས་བཀར་ཏེ། མཐོང་བའི་ཉེན་ཀོར་དུ་བཞག་ནས་ཁྱིམ་གྱི་བསླབ་པའི་སྡོམ་པ་གཞིག་པ་གསོལ་བ་འབའ་ཞིག་པའི་ལས་བྱའོ་ཞེས་གསུངས་པ་དང་། ཀརྨ་ཤ་ཏཾ་ལས་ཀྱང་། སྦྱིན་བདག་དེ་ཐོས་པའི་ཉེན་ཀོར་ནས་བཀར་ཏེ། མཐོང་བའི་ཉེན་ཀོར་དུ་བཞག་ནས་ཁྱིམ་གྱི་བསླབ་པའི་སྡོམ་པ་གཞིག་པ་གསོལ་བ་འབའ་ཞིག་གི་ལས་བྱའོ་ཞེས་གསུངས་ལ། དེ་ཁོ་ན་བཞིན་དུ་བམ་པོ་ལྔ་བཅུ་པ་ལས་ཀྱང་བཤད་དོ། །
ཁྱིམ་གྱི་བསླབ་པའི་སྡོམ་པ་གཞིག་པ་གསོལ་བ་འབའ་ཞིག་བྱ་བའི་སྐབས་ལུང་་་་་་རྣམ་འབྱེད་ཀྱི་འགྲེལ་པ་ལས་ཀྱང་མཐོང་་་་་་བསྒྲུབ་བྱ་བའི་ཉེན་ཀོར་དུ་བཞག་ནས་ཞེས་བྱ་བ་ནི་་་་་་ཁྱིམ་གྱི་བསླབ་པའི་སྡོམ་པ་མ་གཞིག་པ་གསོལ་བའི་ལས་བྱེད་པའི་མཚན་མ་བསྟན་པར་བྱ་བའི་ཕྱིར་རོ་ཞེས་བཤད་དོ། །
ལྷུང་བཟེད་ཁ་བསྲང་བ་ལ་ནི་དེ་ལྟར་ཡིན་པའི་གཞུང་གཉིས་ཡོད་དེ། ལུང་ཕྲན་ཚེགས་ལས། ལི་ཙ་བྱི་ཆེན་པོ་ཐོས་པའི་ཉེན་ཀོར་ནས་བཀར་ཏེ། མཐོང་བའི་ཉེན་ཀོར་དུ་བཞག་ལ་ལྷུང་བཟེད་ཁ་བསྲང་བ་གསོལ་བ་འབའ་ཞིག་གི་ལས་བྱའོ་ཞེས་གསུངས་ལ། ལུང་་་་་་ཕྲན་ཚེགས་ཀྱི་སྐབས་དེ་ཉིད་ཀྱི་འགྲེལ་པ་ལས་ཀྱང་མཐོང་བའི་ཉེན་ཀོར་ནི་གང་དུ་འདུག་ན་དགེ་འདུན་མཐོང་བར་གྱུར་པའོ་ཞེས་གསུངས་སོ། །

མདོར་ན་དགེ་ཚུལ་བསྙིལ་བ་ལ་སོགས་པ་དེ་དག་ཐམས་ཅད་མཐོང་ཐོས་ཚོགས་པའི་མངོན་སུམ་དུ་སྒྲུབ་པར་མི་བྱའོ། །
དེའི་མཚམས་ཀྱི་ཁོངས་སུ་གཏོགས་པ་ནི་ཁ་སྐོང་འོས་པར་འདུས་པ་ལས་ཟློས་པའི་སྐྱོན་འཆགས་སོ་སྙམ་ན།་་་་་ལས་བྱེད་པ་དེའི་མཚམས་ཀྱི་ཁོངས་སུ་གཏོགས་པ་ཞེས་དངོས་སུ་བསྟན་ནས། དེ་ལས་གཞན་པའི་ཁ་སྐོང་གི་ཆོས་རྣམས་བསྡུ་བའི་ཕྱིར་ཁ་སྐོང་བར་འོས་པ་ཞེས་སྨོས་སོ། །
ཁ་ཅིག་ན་རེ་ཕྱིར་བཟློག་པར་བྱེད་པ་ཡང་ཞེས་པའི་ཡང་གི་སྒྲས་དེའི་མཚམས་ཀྱི་ཁོངས་སུ་གཏོགས་པ་དང་ཁ་སྐོང་བར་འོས་པ་གཉིས་བསྡུས་སོ་ཞེས་ཟེར་རོ་དེ་ནི་མི་རིགས་ཏ་ེ། རང་གི་རྣམ་བཤད་ལས་ཁ་བསྐང་བའི་ཕྱིར་འོས་པ་ལས་ཆོས་དེ་གཞན་ནོ་སྙམ་དུ་ཤེས་པར་བྱ་བའི་ཕྱིར་ཡང་གི་སྒྲའོ་ཞེས་གསུངས་པ་དང་། ཊཱི་ཀ་ལས་ཡང་ཞེས་བྱ་བའི་སྒྲས་ནི་ཕྱིར་བཟློག་པར་བྱེད་པ་ཡང་གལ་ཏེ་མཚམས་དེའི་ཁོངས་སུ་གཏོགས་པ་ཁོ་ན་ཡིན་ན་མི་མཐུན་པ་ཉིད་ཡིན་ནོ་ཞེས་བཤད་པ་དང་འགལ་ལོ། །
ཕྱིར་བཟློག་གི་མི་མཐུན་པ་བསྐྱེད་པ་ལ་ཁ་སྐོང་བར་འོས་པ་ངེས་གཟུང་གི་ཡན་ལག་ཏུ་དགོས་ན། ཐལ་འགྱུར་དྲུག་འཇུག་སྟེ་་་་་་གང་ལ་བསྙེན་རྫོགས་ཀྱི་སྡོམ་པ་སྦྱིན་ཡུལ་དགེ་ཚུལ་དེས་ནི། ལས་དེ་ལ་ཕྱིར་བཟློག་མི་འཆགས་པར་ཐལ། ཁ་སྐོང་བར་མི་འོས་པའི་ཕྱིར་རོ། །
ཁྱབ་པ་ཁས་བླངས་སོ། །
འདོད་ན་དགེ་སློང་བྲམ་ཟེའི་བུ་མོ་ལྟ་བུའི་ཞུས་པ་ལས། དགེ་ཚུལ་བསྙེན་པར་རྫོགས་པར་བྱ་བ་བདག་ལ་བསྙེན་པར་རྫོགས་པར་མ་བྱེད་ཅིག་ཟེར་ན་ཡང་དེའི་ཕྱིར་བཟློག་པ་བཙན་ནོ་ཞེས་གསུངས་སོ། །
གཞན་ཡང་སྔོན་མུ་སྟེགས་ཅན་ལ་ལས་ཀྱི་གནས་པ་སྦྱིན་པའི་ཡུལ་དེ་དང་། ཁྱིམ་གྱི་བསླབ་པ་སྦྱིན་པའི་ཡུལ་ཁྱིམ་པ་དེ་དང་། གང་ལ་དབྱུང་བ་བྱ་བའི་ཡུལ་དེ་དང་། གང་ལ་བཟོད་པ་བྱ་བའི་ཡུལ་གནས་ནས་ཕྱུང་བ་དེ་དང་། གང་ཟག་བཅུ་གཉིས་བསྐོ་བའི་ཡུལ་དེ་དང་ལྔ་པོ་རེ་རེ་ཆོས་ཅན་དུ་བཀོད་ནས། ཐལ་རྟགས་སྔར་བཞིན་ཏེ། འདོད་ན་ཊཱི་ཀ་ལས་སྦྱིན་པ་དང་དབྱུང་བ་དང་བཟོད་པ་དང་བསྐོ་བ་དག་ལ་ནི་གང་ལ་ལས་དེ་བྱེད་པ་དེས་ཕྱིར་བཟློག་པ་ཡང་འཆགས་སོ་ཞེས་གསུངས་ཤིང་། ལུང་གླེང་གཞི་ལས། བཙུན་པ་རེ་ཞིག་གང་ཟག་བཅུ་གཉིས་པོ་དེ་དག་བསྐོ་བ་ན་དེ་དག་འདི་སྐད་ཅེས་བདག་ཅག་མ་བསྐོ་ཞིག་ཅེས་མཆི་ན། དེ་དག་གིས་སླར་བཟློག་པ་ཡང་མི་འཆགས་སམ། ཉེ་བར་འཁོར་འཆགས་སོ་ཞེས་གསུངས་སོ། །
དེས་ན་རང་ལུགས་ནི། ཡང་ཞེས་པ་མཚམས་དེའི་ཁོངས་སུ་གཏོགས་པ་ཁོ་ན་ལ་བསྙེགས་སོ། །
མདོར་ན་གང་ལ་བྱ་བ་མ་ཡིན་པ་དང་། སངས་རྒྱས་དཀོན་མཆོག་ལས་གཞན་ཡིན་པ་སྟེ། དེ་གཉིས་ནི་ཁ་སྐོང་བར་འོས་པའི་ཡན་ལག་ཏུ་དགོས་ཀྱང་། ཕྱིར་བཟློག་འཆགས་པའི་ཡན་ལག་ཏུ་མི་དགོས་སོ། །
ཡན་ལག་དེ་གཉིས་མ་གཏོགས་པ་ཁ་སྐོང་བར་འོས་པའི་ཡན་ལག་གཞན་རྣམས་ནི་ཕྱིར་བཟློག་འཆགས་པའི་ཡང་ཡན་ལག་སྟེ། ཡན་ལག་ཐུན་མོང་བ་ཡིན་ནོ། །
ཆོས་དང་ལྡན་ན་ཞེས་པའི་ཤུགས་ཀྱིས་ལས་ཆོས་དང་མི་ལྡན་ན་ནི་གང་ལ་ལས་དེ་བྱེད་པ་དེས་ཀྱང་ཕྱིར་བཟློག་འཆགས་པར་བསྟན་ཏེ། ལུང་གླེང་གཞི་ལས་བཙུན་པ་བཅོམ་ལྡན་འདས་ཀྱིས་གང་ལ་ལས་བྱས་པ་དེ་སྔར་འཁྱམས་ཀྱང་མི་བཙན་ནོ་ཞེས་གསུངས་ན་བཙུན་པ་གང་ལ་ཆོས་བཞིན་མ་ལགས་པར་ལས་བགྱིད་པ་དེ་སླར་འཁྱམས་ན་ཡང་མི་བཙན་པར་འགྱུར་རམ་ཨུ་པ་ལི་དེ་ནི་བཙན་ནོ་ཞེས་གསུངས་ཏེ། དེ་ནི་་་་་་དེ་ལས་ཆོས་དང་མི་ལྡན་པ་ཉིད་ཀྱིས་ལས་མི་འཆགས་པ་ལ་ཕྱིར་བཟློག་འཆགས་ཞེས་གསུངས་པའོ། །
རང་བཞིན་དུ་གནས་པ་དང་ཞེས་པ་ནི་་་་་་ལུང་བསླབ་པ་རང་བཞིན་དུ་གནས་པ་ཡིན་ནམ། ཤེས་པ་རང་བཞིན་དུ་གནས་པ་ཡིན་ནམ། ས་རང་བཞིན་དུ་གནས་པ་ཡིན་ནམ། དེ་གསུམ་གང་ཡིན་ཞེ་ན། སྐབས་འདི་ཉིད་ཀྱི། ཞུ་བ་ལས། ངོ་ཚ་མེད་པ་དང་། ཚིག་མི་བརྟན་པ་དང་ཡི་དམ་ལས་ཉམས་པ་དང་། སྔོན་ཉེས་པ་བྱུང་བ་དང་། དང་པོ་འཁྲུགས་པ་དང་མྱོས་པས་ནི་ཕྱིར་བཟློག་ཅིང་སླར་དཀྲུགས་ཀྱང་འཁྲུགས་པར་མི་འགྱུར་རོ་ཞེས་གསུངས་པས། ཚིག་མི་བརྟན་པ་ནས་དང་པོ་འཁྲུགས་པ་དང་ཞེས་པའི་ཤུགས་ཀྱིས་་་་་་བསླབ་པ་རང་བཞིན་དུ་གནས་པ་དང་། མྱོས་པ་ནི་ཞེས་པའི་ཤུགས་ཀྱིས་་་་་་ཤེས་པ་རང་བཞིན་དུ་གནས་པ་དགོས་པར་བསྟན་ཏེ། ས་རང་བཞིན་དུ་གནས་པ་ཡང་དོན་གྱིས་བསྟན་ཏོ། །

གཞན་ཡང་ཞེས་པ་ནི་རང་བཞིན་དུ་གནས་པ་མ་ཡིན་པ་ནི་་་་་་འདིའི་ཊཱི་ཀ་ལས་རང་བཞིན་དུ་གནས་པ་མ་ཡིན་པ་ལས་གཞན་ཡང་ཞེས་བཤད་ཀྱང་། དེ་ནི་ཊཱི་ཀ་ཡི་གེ་ཆད་པ་སྟེ། དེ་དག་ལས་གཞན་ཡང་་་་་་རྫུན་དུ་སྨྲ་བ་ལ་སོགས་པ་བཞི་པོ་བྱ་བ་མིན་པ་བྱེད་པའོ། །
རང་གི་རྣམ་བཤད་ལས། དགེ་འདུན་གྱི་བྱ་བ་སྨོས་པ་ལ་ལྟ་བའི་བློ་ནི་ལྟ་བ་ཞེས་བྱ་ཞེས་གསུངས་ཏེ། ལྟ་བ་ནི་གང་ཟག་འདི་ལ་ཆད་པ་ལ་སོགས་པ་འདི་བྱས་ན། ལེགས་སོ་སྙམ་པའི་བློ་སྟེ། དེ་ལྟ་བུའི་ལྟ་བ་དགེ་་་་་་དགེ་སློང་བཞིར་ལོངས་ཡན་ཆད་འདུན་ལ་བརྗོད་པར་བྱའོ། །
གསོ་བའི་་་་་་ལྷག་མ་མ་ལུས་པ་ཉིད་་་་་་དེ་འདི་ལ་ཕམ་པ་འཆབ་བཅས་བྱུང་བ་བདག་གིས་ཤེས་སོ་ཞེས་སུ་ལ་ཡང་བརྗོད་པར་མི་བྱའོ། །
་་་་་དེ་དགོས་པ་མེད་པའི་ཕྱིར་དང་འཐབ་ཀྲོལ་དུ་འགྱུར་བའི་ཕྱིར་རོ་ཞེས་ཊཱི་ཀ་ལས་བཤད་དོ། །
ཞེས་པའི་སྐབས་སུ་འདིར་གཞུང་ནི་མ་མོ་ལས། ཆོས་དང་ལྡན་པ་ཡིན་པའི་ལྟ་བ་བརྗོད་པ་ལྔ་གང་ཞེ་ན། གནས་པར་མི་བྱ་བ་ལ་ལྟ་བ་བརྗོད་པ་དང་། ཐ་དད་པར་གནས་པ་ལ་ལྟ་བ་བརྗོད་པ་དང་། བསྙེན་པར་མ་རྫོགས་པ་ལ་ལྟ་བ་བརྗོད་པ་དང་། ཚོགས་ལ་ལྟ་བ་བརྗོད་པ་དང་། ལྷག་མ་མ་ལུས་པ་དངོས་པོའི་ལྟ་བ་བརྗོད་པ་སྟེ་ཞེས་གསུངས་སོ། །
དེ་ཡང་ཚིག་དང་པོ་གཉིས་ནི་ཁ་སྐོང་བར་འོས་པ་མ་ཡིན་པ་ལ་ཡང་ངོ་ཞེས་པའི་ཁུངས་ཡིན་ནོ། །
ཚིག་གསུམ་པ་ནི་བསྙེན་པར་མ་རྫོགས་པ་ལ་མི་བྱ་ཞེས་པའི་ཁུངས་ཡིན་ནོ། །
ཚིག་བཞི་པ་ནི་་་་་་དགེ་འདུན་ལས་གཞན་་་་་་གང་ཟག་ལ་མི་བྱའོ། །
ཞེས་པའི་ཁུངས་དེ་ཊཱི་ཀ་ལས། འདིར་ཚོགས་ཞེས་སྨོས་པས་ནི་དགེ་འདུན་དུ་མ་གྱུར་པ་དག་གཟུང་ངོ་ཞེས་བཤད་དོ། །
ལྔ་པ་ནི་ལྷག་མ་མ་ལུས་པ་ཞེས་པ་འདི་ཉིད་ཀྱི་ཁུངས་་་་་་ལུང་ཞུ་བའི་ལྔ་པོ་ཚན་དུ་གྲི་སོ། །
བརྗོད་པ་ལྷག་པ་སྟེ་བརྗོད་པ་རིལ་པོ་ལྷག་གམ་ཚིག་གི་ཆ་ཤས་ལྷག་ཀྱང་ལས་འཆགས་པའོ། །
སྐབས་གཞན་གྱི་ཊཱི་ཀ་ལས་ལྷག་པ་ལ་ནི་ཉེས་པ་མེད་དོ་ཞེས་སོ། །
བདག་བསྙེན་པར་རྫོགས་པར་མཛད་དུ་གསོལ་ཞེས་པ་ལ་བདག་བསྙེན་པར་མ་རྫོགས་པར་མཛད་དུ་གསོལ་ཞེས་བརྗོད་པ་ལྟ་བུ།་་་་་འོན་ཀྱང་དགག་ཚིག་ལྷག་ན་ནི་ལས་མི་འཆགས་ཏེ། དོན་ཕྱིན་ཅི་ལོག་ཏུ་འགྱུར་བའི་ཕྱིར་རོ། །
ལས་བརྗོད་པ་ཉམས་ན་སྟེ་བརྗོད་པ་རིལ་པོ་ཆད་དམ། ངེས་གཟུང་དུ་བརྗོད་དགོས་པའི་ཚིག་འཆད་ན་ལས་མ་བྱས་པ་ཉིད་དོ། །
དེའང་ལས་འཆགས་པའི་དུས་ཡན་ཆད་དུ་ཆོ་ག་ཆད་ན་སྟེ། དེ་མན་ཆད་ཀྱི་ཆོ་ག་ཆད་ཀྱང་ལས་མི་འཆགས་པ་མ་ཡིན་ནོ། །
གལ་ཏེ་དེའང་ཞེས་ཏེ་ཆོ་ག་སྔར་བྱས་པ་དེ་ལ་ཡིད་གཉིས་ཟ་ནས། ཆོ་ག་བསྐྱར་ཏེ། བྱེད་པར་འདོད་ན་སྔ་མ་ནི་ཚིག་གིས་དཀྲུགས་ནས་ཕྱི་མ་བྱེད་པ་སྟེ། དེའང་གསོལ་བ་དཀྲུགས་ན་ཡང་གསོལ་བ་བགྱི་ཞེའམ། །
བརྗོད་པ་དཀྲུགས་ན་ཡང་རྗེས་སུ་བསྒྲག་གོ་ཞེས་བྱ་བས་སོ། །
གསོལ་བ་དང་བརྗོད་པ་གཉིས་ཀ་རྫོགས་ཟིན་པ་དེ་དག་ཡང་གཞི་ནས་བཟླས་པར་འདོད་ན་ནི། ཡང་གསོལ་བ་བགྱི་ཞིང་ཡང་རྗེས་སུ་བསྒྲག་གོ །ལྷུང་བཟེད་དང་ཆོས་གོས་བྱིན་གྱིས་བརླབས་པའི་སྔགས་བརྗོད་ཟིན་ནས། །
ཡང་གཞི་ནས་བཟླས་པར་འདོད་ན་ནི་ཡང་རྗེས་སུ་བསྒྲག་གོ་ཞེས་བརྗོད་དེ་ཊཱི་ཀའོ། །
་་་་་དཀྲུགས་ནས་ཕྱི་མ་མ་བྱས་ན་ནི་ཉམས་ན་མ་བྱས་པ་ཉིད་དོ་ཞེས་ལས་མི་འཆགས་པའི་བྱེ་བྲག་གོ །བཟློག་པའི་ཕྱིར་བསྒོ་བ་དང་ཞེས་པའི་སྐབས་འདིར། ལས་ཀྱི་ངོ་བོའི་བསྡུས་དོན་འཆད་དོ། །
འདི་ལ་དྲུག་ལས་དང་པོ་ནི། ལས་ཀྱི་དབྱེ་བ་ནི་བཅོམ་ལྡན་འདས་ཀྱིས་དངོས་སུ་གསུངས་པའི་ལས་བརྒྱ་རྩ་གཅིག་སྟེ། །

དེའང་གསོལ་བ་འབའ་ཞིག་པའི་ལས་ཉི་ཤུ་རྩ་བཞི་ནི། ཀརྨ་ཤ་ཏཾ་ལས། གསང་་་་་་སྟེ་སྟོན་པ་བསྐོས་པ་དང་ནང་དུ་་་་་་བར་ཆད་དྲི་ཕྱིར་དང་། །
གསོ་སྦྱོང་་་་་་བྱ་བའི་ཕྱིར་གསོལ་བ་འབའ་ཞིག་པ་དང་གསོ་སྦྱོང་དེ་ལ་ལྟུང་བཅས་དང་། །
དེ་ལ་དགེ་འདུན་ཡིད་གཉིས་་་་་་ཟ་བ་དང་། །
ལྟུང་བའི་ཕྱིར་་་་་་རྩོད་་་་་་པ་དང་་་་་་ལྟུང་བ་དེ་ནི་གང་ཡིན་ངེས་ཉིད་མ་ཡིན་་་་་་ན་ལྟུང་བ་བྱིན་གྱིས་བརླབས་པ་དང་། །
ཊཱི་ཀ་གསོ་སྦྱོང་་་་་་དེ་ཡི་དོན་དུ་་་་་་གསོལ་བ་འབའ་ཞིག་པའི་ལས། ལྔ་པོ་དག །ཐམས་ཅད་དགག་དབྱེར་གཏོགས་པ་ཡིན།་་་་་དགག་དབྱེ་དེ་ལ་ལྟུང་བཅས་དང་། དེ་ལ་དགེ་འདུན་ཡིད་གཉིས་དང་། རྩོད་དང་ངེས་ཉིད་མ་ཡིན་ཞེས་སྦྱར། །
དབྱར་གནས་ཁས་བླངས་་་་་་པའི་ཕྱིར་གསོལ་བ་འབའ་ཞིག་པའི། ཉིད་དང་ནི། །
ཤི་བའི་རྫས་་་་་་བྱིན་གྱིས་བརླབས་དང་ནོར་་་་་་དང་འདྲ་་་་་་བ་བྱིན་གྱིས་བརླབ་པ་དང་། །
ཆོས་གོས་སྲ་བརྐྱང་་་་་་འདིངས་པ་པོ་ལ་གཏད་པ་དང་། །
ཆོས་གོས་ངན་པ་ལ་་་་་་ཆོས་གོས་་་་་་རས་ཡུག་ཆེན་གྱི་གནང་བ་སྦྱིན་པར་བྱ་བ་དང་། །
དགེ་འདུན་རྣམས་ཀྱིས་་་་་་གནས་ངན་ལེན་ནི་བརྗོད་པ་་་་་་འདི་དོན་དུ་བག་ཡངས་བྱ་དང་། །
གྲངས་་་་་་གླེང་བར་གཏོགས་པའི་བསྒོ་བ་ཚིག་གིས་རྣ་ལ་གཟོན་པ་དང་། ཅང་མི་སྨྲ་བས་རྣ་ལ་གཟོན་པ་དང་། གང་ཟག་བཅུ་གཉིས་པོ་རྣམས་ལ་ངོར་འཕྱ་བ་དང་ཟུར་གྱིས་གཞོགས་འཕྱས་བྱེད་པ་སྟེ་བཞི་པོ་ལས་སུ་གཞུག་པ་བཞི་དག་དང་། །
ཁྱིམ་གྱི་་་་་་བསླང་བའི་སྡོམ་དང་་་་་་ཁྱིམ་གྱི་བསླབ་པའི་སྡོམ་པ་དེ་གཞིག་དང་། །
ལྷུང་བཟེད་ཁ་སྦུབ་བྱ་བ་དང་། །
དེ་་་་་་ཁ་སྦུབ་པ་ཉིད་བཟློག་པར་བྱ་བ་དག །གསོལ་བ་འབའ་ཞིག་ལས་ཡིན་ནོ། །
ཞེས་གསུངས་སོ། །
དེའང་ཤི་བའི་ཡོ་བྱད་བྱིན་གྱིས་བརླབས་པ་དང་། ནོར་དང་འདྲ་བ་བྱིན་གྱིས་བརླབ་པ་གཉིས་ཡོད་ཀྱང་། ཚུལ་འདྲ་བས་གཅིག་ཏུ་བགྲང་ཞིང་། སྲ་བརྐྱང་གཏད་པ་དང་རས་ཡུག་ཆེན་གྱི་གནང་བ་སྦྱིན་པ་གཉིས་ཡོད་ཀྱང་ཚུལ་འདྲ་བས་གཅིག་ཏུ་བགྲང་ངོ་། །
གསོལ་པ་དང་གཉིས་ཀྱི་ལས་བཞི་བཅུ་རྩ་བདུན་ནི་ཀརྨ་ཤ་ཏཾ་ལས། གསོ་སྦྱོང་གི་་་་་་གནས་་་་་་ལ་བློ་མཐུན་བྱ་བ་དེདང་མཚམས་ནི་་་་་་ཆེ་ཆུང་བཅད་པ་གཉིས་པོ་དང་། །
ལས་གཞི་མཚམས་བཅད་པ་དེར་ཆོས་གོས་དང་་་་་་མི་འབྲལ་མྱོས་དང་དགག་དབྱེ་་་་་་བྱེད་པ་པོ་བསྐོ་བ་དང་། །
དབྱར་གནས་པའི་གནས་་་་་་གནས་མལ་སྟོབས་པར་བྱེད་པ་་་་་་པོ་བསྐོ་བ་དང་། །
རུང་བའི་ས་གཞི་བསྐོ་བ་་་་་་སྟེ་རུང་ཁང་བཅད་པ་དང་། །
སྲ་བརྐྱང་་་་་་ལ་བློ་མཐུན་བྱ་བ་དང་ནི་་་་་་སྲ་བརྐྱང་དེ་འདིངས་་་་་་པ་པོ་བསྐོ་བ་དང་། །
སྤོང་བ་་་་་་བའི་ཞལ་ཏ་པ་བསྐོ་བ་དང་། །
ལག་གི་བླ་དང་་་་་་བསྐོ་བ་དང་ལག་དཔོན་བསྐོ་བ་ནི་གནས་ཁང་བསྐོ་ལ་སོགས་པ་་་་་་གང་ཟག་བཅུ་གཉིས་བསྐོ་བ་དང་། །
གཟུ་བ་བསྐོ་བ་་་་་་དང་གསལ་་་་་་བ་དང་གསལ་བའི་གསལ་བ་བསྐོ་བ་དང་སྦེད་པ་་་་་་པོ་བསྐོ་བ་དང་། །
གང་མང་གི་་་་་་ཚུལ་ཤིང་འབྲིམ་པར་བྱེད་པ་་་་་་པོ་བསྐོ་བ་དང་། །
ཁང་པ་ཁང་ཆེན་གྱི་ས་གཞི་རུང་བ་་་་་་བསྟན་པ་་་་་་སྟེ་གནང་བ་བྱིན་པ་གཉིས་དང་། །
ལྷུང་བ་་་་་་གླེང་བ་བསྐོ་བ། བ་པོ་བསྐོ་བ་་་་་་དང་རྒན་པོ་དང་ནད་པ་སྣམ་སྦྱར་དང་་་་་་འབྲལ་བར་མི་འགྱུར་དང་། །
དྲུག་་་་་་སྟན་་་་་་གྱི་གནང་བ་སྦྱིན་པ་དང་ལྷུང་བཟེད་་་་་་འབྲེལ་མེད་འབྲིམ་པ་པོ་བསྐོ་བ་་་་་་དང་། །

ཁྱིམ་པ་་་་་་མ་དད་་་་་་པ་ལ་གོ་བར་བྱ་བ་དང་། །
བ་་་་་་གནས་ངན་ལེན་བརྗོད་པའི་གང་ཟག་བསྐོ་བ་དང་། །
སྟོན་་་་་་དགེ་སློང་མའི་པ་དང་ནི་ནགས་མྱུལ་་་་་་བའི་དགེ་སློང་བསྐོ་བ། དང་། །
དགེ་སློང་གནས་ཕྱུང་བ་ལ་དགེ་སློང་མས་་་་་་ཕྱག་མི་བྱ་བའི་་་་་་སྡོམ་པ་དང་འཁོར་དང་འཁོར་མང་བའི་གནང་བ་བྱིན་པ་ཕྱིར་དང་། །
མཁར་དང་བ་དྲ་བའི་་་་་་གནང་བ་སྦྱིན་པ་ཕྱིར་དང་ནི། །
རྙེད་པ་་་་་་གཙུག་ལག་ཁང་མཚམས་ཐ་དད་པ་གཉིས་ཀྱི་གཅིག་ཏུ་བྱ་ཕྱིར་དང་། །
དགེ་སློབ་མའི་་་་་་བསླབ་པ་སྦྱིན་དང་་་་་་ཚངས་སྤྱོད་ཉེར་གནས་་་་་་སྦྱིན་པ་དང་། །
དགེ་སློང་མ་ལ་་་་་་བུ་ཆུང་ངུ་དང་ལྷན་ཅིག་ཉལ་བའི་གནང་བ་སྦྱིན་་་་་་དང་ཉེ་དུའི་ཁྱིམ་དུ་འགྲོ་བའི་གནང་བ་སྦྱིན་པ་དང་། དབྱར་གྱི་ཚུལ་ནང་ནས་ཞག་བཞི་བཅུ་མཚམས་ཀྱི་ནང་ནས་་་་་་ཕྱིར་འགྲོ་བ་་་་་འི་གནང་པ་སྦྱིན་པ་སྟེ་དེ་རྣམས་ཀྱི་ལས་ནི་བ། །
གསོལ་དང་གཉིས་ཀྱི་ལས་ཡིན་ནོ་ཞེས་གསུང་སོ། །
དེ་ཡང་མཚམས་པོ་ཆེ་བཅད་པ་དང་མཚམས་བུ་ཆུང་བཅད་པ་གཉིས་ཡོད་ཀྱང་། ཚུལ་འདྲ་བས་གཅིག་ཏུ་བགྲང་ཤིང་། ལག་གི་བླ་བསྐོ་བ་དང་ལག་དཔོན་བསྐོ་བ་གཉིས་ཡོད་ཀྱང་ཚུལ་འདྲ་བས་གཅིག་ཏུ་བགྲང་ངོ་། །
གསལ་བ་བསྐོ་བ་དང་གསལ་བའི་གསལ་བ་བསྐོ་བ་གཉིས་ཡོད་ཀྱང་ཚུལ་འདྲ་བས་གཅིག་ཏུ་བགྲང་ཞིང་། མང་ཕྱིར་དང་ཞེས་སྡོམ་གཅིག་གིས་བསྡུས་ཀྱང་འཁོར་ཉེ་བར་འཇོག་པ་དང་འཁོར་མང་པོ་འཇོག་པའི་གནང་བ་སྦྱིན་པ་སྟེ་ལས་གཉིས་ཡོད་དོ། །
གསོལ་བ་དང་བཞིའི་ལས་སུམ་ཅུ་ནི་ཀརྨ་ཤ་ཏཾ་ལས། སྐྱེས་པ་དང་བུད་མེད་་་་་་བསྙེན་པར་རྫོགས་པར་བྱ་བ་དང་། །
སྔོན་་་་་་མུ་སྟེགས་་་་་་ཅན་པ་གནས་་་་་་པ་སྦྱིན་པ་དང་མཚམས་་་་་་ཆེ་ཆུང་སྒྲོལ་་་་་་བ་གཉིས་དང་། །
ཆོས་མ་ཡིན་པའི་ཕྱོགས་སུ་སོང་བ་ལ་་་་་་མཐུན་་་་་་པ་སྦྱིན་་་་་་དང་མཐུན་པའི་་་་་་གསོ་སྦྱོང་སྦྱིན་པ་དང་ནན་ཏུར་གྱི་ལས་བཟོད་གསོལ་་་་་་བདུན་པོ་དང་། །
བརྒྱད་དང་དྲན་་་་་་པས་འདུལ་བ་དང་མ་མྱོས་་་་་་པས་འདུལ་བ་དང་། །
ལྟུང་བ་་་་་་དེ་་་་་འི་ངོ་བོ། ཉིད་འཚོལ་དུ་གཞུག་པ་དང་། །
བསྒོ་བར་བྱ་བ་རྣམས་དང་ནི། །
ཕམ་པ་འཆབ་མེད་བྱུང་སྟེ་་་་་་ཉམས་པ་་་་་་ལ་བསླབ་པ། སྦྱིན་པ་བྱ་བ་དག །གསོལ་དང་བཞིའི་ལས་ཡིན་ནོ། །
ཞེས་གསུངས་སོ། །
དེའང་སྐྱེས་པ་བསྙེན་པར་རྫོགས་པར་བྱ་བ་དང་། བུད་མེད་བསྙེན་པར་རྫོགས་པར་བྱ་བའི་ལས་གཉིས་ཡོད་ཀྱང་ཚུལ་འདྲ་བས་གཅིག་ཏུ་བགྲང་ཞིང་། མཚམས་སྒྲོལ་བ་དང་ཞེས་མཚམས་པོ་ཆེ་སྒྲོལ་བ་དང་མཚམས་བུ་ཆུང་སྒྲོལ་བ་གཉིས་ཡོད་ཀྱང་ཚུལ་འདྲ་བས་གཅིག་ཏུ་བགྲངས་སོ། །
བདུན་པོ་དང་ཞེས་པ་ནི་སྤང་བའི་ནན་ཏུར་བདུན་ཡོད་ཀྱང་གནས་ནས་དབྱུང་བ་ཙམ་དུ་འདྲ་བས་གཅིག་ཏུ་བགྲངས་ནས་སྨད་པ་ནན་ཏུར་བཞི་དང་གསོ་སྦྱོང་བཞག་པ་དང་དགག་དབྱེ་བཞག་པ་གཉིས་ཏེ་ནན་ཏུར་དངོས་ཀྱི་ལས་བདུན་ཡོད་ཀྱང་ནན་ཏུར་དངོས་ཀྱི་ལས་གཅིག་ཏུ་བགྲང་ཞིང་། དེ་དག་ལ་བཟོད་པ་བླང་བའི་ལས་བདུན་ཡོད་ཀྱང་ནན་ཏུར་བྱས་པ་ལ་བཟོད་པར་བྱ་བའི་ལས་གཅིག་ཏུ་བགྲངས་ཏེ། དེ་ལྟར་ན་ནན་ཏུར་དངོས་ཀྱི་ལས་དང་། ནན་ཏུར་བྱས་པ་ལ་བཟོད་པར་བྱ་བའི་ལས་ཞེས་ལས་གཉིས་སུ་བགྲང་ངོ་། །
་་་་་ངོ་བོ་ཉིད་འཚོལ་བ་ལ་བཟོད་བྱ་དང་རྗེས་མཐུན་གྱི་ཁུངས་སུ་བསྡུ་ཚུལ་བྲི་བསྙིལ་བ་ལ་བཟོད་བྱ་ཡང་ཡང་ངོ་། །
བརྒྱད་དང་ཞེས་པ་ནི་སྤོ་བ་སྦྱིན་པ་གསུམ་དང་། མགུ་བ་སྦྱིན་པ་གསུམ་དང་། ལྷག་མ་ལས་དབྱུང་བ་དང་། སྲ་བརྐྱང་དབྱུང་བ་སྟེ་བརྒྱད་དོ། །

བསྒོ་བར་བྱ་བ་རྣམས་དང་ཞེས་པས་ནི་ལས་བཅུ་གཅིག་བསྟན་ཏེ། དགེ་འདུན་ལྷག་མ་ཐ་མ་བཞིའི་སྐབས་ནས་བསྒོ་བའི་ལས་བཞི་དང་། ལྟུང་བྱེད་ཀྱི་སྐབས་ནས་སྡིག་ལྟ་མི་གཏོང་བ་ལ་བསྒོ་བ་སྟེ། བསྒོ་བའི་ལས་ལྔ་དང་། དགེ་སློང་མའི་རྣམ་འབྱེད་ལས་བཟློག་པའི་ཕམ་པའི་སྐབས་དང་། དཀོན་མཆོག་གཏོང་བ་དང་། དགེ་སློང་མའི་རྣམ་འབྱེད་ལས་བཟློག་པའི་ཕམ་པའི་སྐབས་དང་། དཀོན་མཆོག་གཏོང་བ་དང་། འཐབ་ཀྲོལ་བྱེད་པ་དང་། སྡེ་ཞིང་གནས་པ་དང་། སྡེ་ཞིང་གནས་སུ་འཇུག་པ་སྟེ། ལྔ་པོ་དེ་དག་ལ་བསྒོ་བའི་ལས་ལྔ་སྟེ་བསྒོ་བའི་ལས་བཅུ་དང་། དགེ་ཚུལ་བསྙིལ་བའི་ལས་དང་བཅུ་གཅིག་གོ །གཉིས་པ་བསྡུ་བ་ནི། ལས་དེ་རྣམས་ཐམས་ཅད་བསྡུ་ན་གསུམ་དུ་འདུས་ཏེ། གསོལ་བ་འབའ་ཞིག་པའི་ལས་དང་། གསོལ་བ་དང་གཉིས་ཀྱི་ལས་དང་། གསོལ་བ་དང་བཞིའི་ལས་སོ། །
དེའང་གཏམ་གྱི་གཞི་ལས། བཙུན་པ་ལས་དུ་དག་གིས་ལས་ཐམས་ཅད་བསྡུས། ཉེ་བར་འཁོར་གསུམ་གྱིས་ཏེ་ཞེས་གསུངས་ལ། འབད་པ་ཆུང་འབྲིང་ཆེ་གསུམ་གྱིས་བསྒྲུབ་པར་བྱ་བ་ཡིན་པའི་ཕྱིར་རོ། །
གསུམ་པ་མཚན་ཉིད་ནི་དགེ་འདུན་མཚན་ཉིད་གསུམ་ལྡན་གྱི་ཆོ་ག་ཁྱད་པར་ཅན་གྱི་སྒོ་ནས་གྲོས་སུ་བསྡུར་བའི་བདག་ཉིད་དུ་གནས་པ་སྟེ། དེ་ནི་འདུལ་བ་ནས་གསུངས་པའི་ཆོ་ག་རྣམ་གཞག་གི་ལས་ཀྱི་མཚན་ཉིད་དོ། །
་་་་་མི་དགེ་བ་བཅུ་ལ་སོགས་པའི་ལས་ཀྱི་མཚན་ཉིད་མ་ཡིན་ནོ། །
བཞི་པ་རྟེན་གང་ལ་ལས་གང་བཞག་པ་ནི། དགེ་སློང་མའི་སྟོན་པ་བསྐོ་བ་དང་། དགག་དབྱེ་བྱེད་པ་པོ་བསྐོ་བ་དང་། རས་ཆེན་སྤེད་པ་པོ་བསྐོ་བ་དང་། གཟུ་བོ་དང་གསལ་བ་དང་གསལ་བའི་གསལ་བ་བསྐོ་བ་ནི་རྟེན་སྐྱེས་པ་རྣམས་ཀྱིའོ། །
ཕྱག་མི་བྱ་བའི་སྡོམ་པ་དང་། བཟློག་པའི་ཕམ་པའི་སྐབས་ཀྱི་བསྐོ་བ་དང་། དཀོན་མཆོག་གཏོང་བ་ལ་སོགས་པ་ལ་བཟློག་པའི་ཕྱིར་བསྐོ་བ་དང་། སྔོན་རོལ་གྱི་སྡོམ་པ་གཉིས་དང་འཁོར་དང་འཁོར་མང་ཉེ་བར་འཇོག་པའི་གནང་བ་སྦྱིན་པ་དང་། བུ་ཆུང་ངུ་དང་ལྷན་ཅིག་ཉལ་བ་དང་ཉེ་དུ་དང་ལྷན་ཅིག་འབྲེལ་བའི་གནང་བ་སྦྱིན་པ་ནི་བུད་མེད་རྣམས་ཀྱིའོ། །
བསྙེན་རྫོགས་བྱ་བའི་ལས་ལ་སོགས་པ་སྟེ་ལས་ཕལ་ཆེ་བ་རྣམས་ནི་སྐྱེས་པ་དང་བུད་མེད་ཐུན་མོང་གི་ལས་ཡིན་ནོ། །
ལྔ་པ་ལས་བརྒྱ་རྩ་གཅིག་ཏུ་གྲངས་ངེས་པའི་ཚུལ་ནི། བཅོམ་ལྡན་འདས་ཀྱིས་དངོས་སུ་གསུངས་པའི་ལས་བརྒྱ་རྩ་གཅིག་ཏུ་གྲངས་ངེས་པ་སྟེ། ཀརྨ་ཏ་ཤ་ཏཾ་ལས། ལས་ཀྱི་གྲངས་བརྒྱ་རྩ་གཅིག་ཏུ་ངེས་ཞེས་གསུངས་སོ། །
དེའང་དངོས་སུ་གསུངས་པའི་ལས་བརྒྱ་རྩ་གཅིག་ཏུ་ངེས་པ་ཡིན་ཡང་། མདོར་བསྡུས་དང་བཅས་ན་དེར་མ་ཟད་དེ། ལུང་གཞིའི་འགྲེལ་པ་ལས། ལས་བརྒྱ་རྩ་གཅིག་པོ་གཙོ་ཆེར་སྨོས་པར་ཟད་ཀྱི། འདིར་ལས་བརྒྱ་རྩ་གཅིག་པོ་དག་ཉི་ཚེ་བཟུང་བར་མ་ཟད་དེ། འདུལ་བ་དང་ལྡན་པའི་ལས་ཐམས་ཅད་བསྡུས་པར་རིག་པར་བྱའོ་ཞེས་བཤད་པ་དང་། ལུང་ཕྲན་ཚེགས་་་་་་བཀའ་བསྡུ་པ་དང་པོའི་སྐབས་ལས། ཉེ་བར་འཁོར་་་་་་གསོལ་བ་དང་བཞིའི་ལས་དང་། འདུལ་བ་སྡུད་པ་པོ་བསྐོ་བ་གསོལ་བ་དང་གཉིས་ཀྱི་ལས་དང་། ཀུན་དགའ་བོ་་་་་་མདོ་སྡེ་སྡུད་པ་པོ་བསྐོ་བ་གསོལ་དང་གཉིས་ཀྱི་ལས་ཀྱི་ཆོ་ག་རྒྱས་པར་གསུངས་པ་དང་། རྣམ་པར་གཏན་ལ་དབབ་པ་བསྡུ་བའི་སོ་སོ་ཐར་པའི་སྡོམ་པ་གཏན་ལ་དབབ་པའི་སྐབས་ལས། དགེ་འདུན་གྱི་དབྱེན་སྤང་བའི་དོན་དུ་བག་ཡངས་བྱ་བ་གང་ཟག་རླབས་པོ་ཆེ་བསྟན་པ་ལ་གཞུག་པའི་དོན་དུ་བག་ཡངས་བྱ་བར་གསོལ་བ་དང་། བཞིའི་ལས་དང་། བསྟན་པ་འཕེལ་བར་བྱ་བའི་དོན་དུ་བག་ཡངས་བྱ་བར་གསོལ་བ་དང་བཞིའི་ལས་དང་། དཀའ་བས་འཚོ་བ་སྤང་བའི་དོན་དུ་བག་ཡངས་བྱ་བ་གསོལ་བ་དང་བཞིའི་ལས་ཀྱི་བསླབ་པའི་གཞི་ཕྲ་བ་བག་ཡངས་སུ་བྱེད་པའོ་ཞེས་གསུངས་སོ། །

དྲུག་པ་སྐབས་འདིར་གསོལ་བཞིའི་ལས་སྨོས་ལ་གཞན་མི་སྨོས་པའི་འཐད་པ་ནི་གསོལ་བཞིའི་ལས་མ་ཡིན་པ་ལ་ཡིན་པར་སྒྲོ་འདོགས་བསལ་བའི་དགོས་པ་ཡོད་པའི་ཕྱིར་རོ། །
འདི་ལྟར་གྲངས་སུ་གཞུག་པ་བཞི་དང་། ཁྱིམ་གྱི་བསླབ་པའི་སྡོམ་པ་སྦྱིན་པ་དང་། བཟོད་པ་གསོལ་བ་སྟེ་ཁ་བསྲང་བ་དང་། ཕྱག་མི་བྱ་བའི་སྡོམ་པ་སྦྱིན་པ་དང་། རྩོད་པ་སྦེད་པ་པོ་བསྐོ་བ་སྟེ། དང་པོ་དྲུག་གསོལ་བ་འབའ་ཞིག་པའི་ལས་ཡིན་ལ། ཐ་མ་གཉིས་གསོལ་གཉིས་ཀྱི་ལས་ཡིན་པར་ལུང་གི་དཔེ་ཕལ་ཆེར་ལས་གསུངས་པ་དེ་རྣམ་དག་ཡིན་ལ། བརྒྱད་པོ་དེ་རྣམས་ཀྱང་གསོལ་བཞིའི་ལས་སུ་འདུལ་བ་ལུང་གི་དཔེ་ཁ་ཅིག་ལས་སྣང་ཡང་། འདིར་ནི་གསོལ་བཞིའི་ལས་སུ་མ་བྱས་ཏེ། བརྒྱད་པོ་དེ་རྣམས་ཀྱང་གསོལ་བཞིའི་ལས་ཡིན་ན་ནི། གསོལ་བཞིའི་ལས་སུམ་ཅུ་རྩ་བརྒྱད་དུ་འགྱུར་བ་ལས། གཏམ་གྱི་གཞི་ལས། བཙུན་པ་ལས་དུ་དག་མཆིས། ཉེ་བར་འཁོར་བརྒྱ་རྩ་གཅིག་གོ །བཙུན་པ་ལས་དུ་དག་གིས་ལས་ཐམས་ཅད་བསྡུས། ཉེ་བར་འཁོར་གསུམ་གྱིས་ཏེ། གསུམ་གང་ཞེ་ན། གསོལ་བའི་ལས་དང་། གསོལ་བ་དང་གཉིས་ཀྱི་ལས་དང་། གསོལ་བ་དང་བཞིའི་ལས་སོ། །
བཙུན་པ་ལས་བརྒྱ་རྩ་གཅིག་ངོ་དེ་དག་ལ་གསོལ་བའི་ལས་དག་ནི་དུ། གསོལ་བ་དང་གཉིས་ཀྱི་ལས་དག་ནི་དུ། གསོལ་བ་དང་བཞིའི་ལས་དག་ནི་དུ་མཆིས། བཀའ་སྩལ་པ། ཉེ་བར་འཁོར་གསོལ་བའི་ལས་ནི་ཉི་ཤུ་རྩ་བཞིའོ། །
གསོལ་བ་དང་གཉིས་ཀྱི་ལས་ནི་བཞི་བཅུ་རྩ་བདུན་ནོ། །
གསོལ་བ་དང་བཞིའི་ལས་ནི་སུམ་ཅུ་ཞེས་གསུངས་ཏེ། དྲུག་པོ་གསོལ་བ་འབའ་ཞིག་པའི་ལས་སུ་བསྡུ་ཞིང་། གཉིས་པོ་གསོལ་གཉིས་ཀྱི་ལས་སུ་བསྡུས་ནས། གསོལ་བཞིའི་ལས་སུམ་ཅུ་ཉིད་དུ་གསུངས་པས་སོ། །
གཉིས་པ་ཡན་ལག་གི་དོན་ནི་བཟློག་པའི་ཕྱིར་བསྒོ་བ་དང་ཞེས་པ་ནས། བརྗོད་པ་གསུམ་མོ་ཞེས་པ་ཡན་ཆད་དུ་གསོལ་བཞིའི་ལས་སུམ་ཅུ་བསྟན་པའི་སྐབས་འདིར། དེའི་ངོ་བོ་ཉིད་འཚོལ་བ་བྱིན་པ་ལ་བཟོད་པར་བྱ་བ་གསོལ་བཞིའི་ལས་ནི་མ་འདུས་སོ་སྙམ་དུ་སེམས་ཏེ། འོན་ཀྱང་དེ་ནི་ནན་ཏུར་བྱས་པ་ལ་བཟོད་པར་བྱ་བ་གསོལ་བཞིའི་ལས་ཀྱི་ཕྱོགས་སུ་བསླན་པར་བྱའོ་ཞེས་བརྗོད་དོ། །
ལྷག་པར་མ་གཏོགས་པ་ཞེས་པ་ལ་སོགས་པའི་སྐབས་འདིར་གཉིས་ལས། དང་པོ་སྤྱི་དོན་ནི། སྤྱིར་ན་སྔགས་རྣམ་པར་བཞག་པ་གཉིས་ཏེ། རང་དོན་དུ་བརྗོད་པ་དང་། གཞན་དོན་དུ་བརྗོད་པའོ། །
དང་པོ་ལ་གཉིས་ཏེ། ལན་ཅིག་བརྗོད་པས་འགྲུབ་པ་དང་། ལན་གསུམ་བརྗོད་དགོས་པའོ། །
དང་པོ་ནི་ལྷག་པོར་བྱ་བར་གསོལ་བ་ནི། ཊཱི་ཀ་ལས་འབྲས་བུ་ཆུང་བས་ལན་ཅིག་བརྗོད་པས་འགྲུབ་པས་ལན་གསུམ་བརྗོད་མི་དགོས་སོ་ཞེས་སོ། །
དེ་བཞིན་དུ་སོ་སོར་བཤགས་པར་བྱ་བའི་མཐོལ་བ་དང་། དགེ་འདུན་གྱི་ནང་དུ་ལྟུང་བ་བྱིན་གྱིས་བརླབ་པ་དང་། དགག་དབྱེ་དུས་ལས་ཡོལ་བར་འགྱུར་བ་ན་གོ་བར་བྱ་བ་དང་། བསླབ་པ་བརྗོད་པ་ཁས་བླངས་པ་དང་། ཞག་བདུན་པའི་ཉི་མ་འདས་པ་བརྗོད་པ་སྟེ་དེ་རྣམས་ལ་ལན་ཅིག་བརྗོད་པའོ། །
དེ་ལྟར་ན་གཞུང་འདིས་ནི་ལྷག་པོར་་་་་་བྱ་བར་གསོལ་བ་ལ་སོགས་པ་་་་་་ལན་ཅིག་བརྗོད་པ་དེ་དག མ་གཏོགས་པ་རང་གི་དོན་གྱི་སྔགས་བརྗོད་པ་ཡང་བརྗོད་པ་གསུམ་མོ་ཞེས་བསྟན་ཏེ། དེ་ཡང་རང་གི་དོན་དུ་དགེ་འདུན་ལ་ལན་གསུམ་བརྗོད་པ་ནི། བསྙེན་པར་རྫོགས་པར་གསོལ་བ་འདེབས་པ་དང་། སྤོ་མགུ་སྦྱིན་པར་གསོལ་བ་འདེབས་པ་ལ་སོགས་པའོ། །
རང་གི་དོན་དུ་གང་ཟག་ལ་ལན་གསུམ་བརྗོད་པ་ནི། ཆོས་གོས་དང་ལྷུང་བཟེད་བྱིན་གྱིས་བརླབ་པ་དང་། ལྟུང་བྱེད་བཤགས་པ་ལ་སོགས་པའོ། །

གཉིས་པ་གཞན་དོན་དུ་བརྗོད་པ་ལ་གཉིས་ཏེ། ལན་གསུམ་བརྗོད་པ་དང་། ལན་ཅིག་བརྗོད་པའོ། །
གཞན་དོན་དུ་གང་ཟག་ལ་བརྗོད་པ་ནི། ལན་གསུམ་བརྗོད་དེ་ལུང་གཞི་ལས། འདུན་པ་དགེ་སློང་ལ་བརྗོད་ན་འདུག་སྟེ་ལན་གསུམ་བརྗོད་པར་གསུངས་པ་ལྟ་བུའོ། །
གཞན་དོན་དུ་དགེ་འདུན་ལ་བརྗོད་ན་ནི་ལན་ཅིག་བརྗོད་པ་སྟེ། ལུང་གཞི་ལས་འདུན་པ་དགེ་འདུན་ལ་བརྗོད་ན་འགྲེང་སྟེ་ལན་ཅིག་བརྗོད་པར་གསུངས་པ་དང་། རབ་ཏུ་འབྱིན་པའི་ཞུ་བ་ལན་ཅིག་བརྗོད་པ་ལྟ་བུའོ། །
གཉིས་པ་ཡན་ལག་གི་དོན་ནི། ལྷག་པོར་མ་གཏོགས་པ་ཞེས་པ་ནས་སོ། །
གཞན་གྱི་དོན་དུ་གང་ཟག་ལ་བརྗོད་པ་རྣམས་ལ་ཡང་བརྗོད་པ་གསུམ་མོ་ཞེས་གསུངས་པས། གཞན་གྱི་དོན་དུ་དགེ་འདུན་ལ་བརྗོད་ན་ནི་ལན་ཅིག་གིས་ཆོག་གོ་ཞེས་ཤུགས་ཀྱིས་བསྟན་ཏེ། སྤོ་བའི་ཉི་མ་བརྗོད་པ་ལྟ་བུའོ། །
ལྷག་པོར་ཡང་མདུན་དུ་ཙོག་པུར་འདུག་སྟེའོ་ཞེས་ཏེ་ལན་གསུམ་བརྗོད་པ་དང་སྤྱོད་ལམ་ཡང་མི་འདྲའམ་སྙམ་པའི་དོགས་པ་བསལ་བའོ། །
ལམ་གྱི་དབུས་ནས་་་་་་གསང་སྟེ་སྟོན་པ་བསྐོ་བ་ན་བསྙེན་རྫོགས་ལེན་པར་འདོད་པ་སྟེ་ཞེས་ཏེ་ས་ཐག་ཇི་ཙམ་དུ་བཀར་བའི་ལམ་གྱི་ཕྱེད་མཚམས་ནས་སོ། །
བརྗོད་པའི་ཡུལ་དགེ་འདུན་ཁོ་ན་ལ་བརྟེན་པ་ནི་སྤོ་བའི་ཉི་མ་བརྗོད་པ་ལྟ་བུའོ། །
བརྗོད་པའི་ཡུལ་གང་ཟག་གཅིག་ཁོ་ན་ལ་བརྟེན་པ་ནི། དུས་མ་ཡིན་པར་གྲོང་དུ་འཇུག་པ་ལྟ་བུ་སྟེ། དེ་ལ་ནི་བརྗོད་པའི་ཡུལ་དགེ་སློང་མའམ་དགེ་ཚུལ་ལ་བརྗོད་ཀྱང་རུང་ངོ་། །
བཤད་མ་ཐག་པ་དེ་གཉིས་ལས་གཞན་ནི་ཡུལ་དགེ་འདུན་ནི་གཅིག་ཁོ་ན་ལ་མ་བརྟེན་པ་སྟེ་ཡུལ་དགེ་འདུན་ལ་ཡང་མ་བརྟེན་ཞིང་། ཡུལ་གང་ཟག་གཅིག་ཁོ་ན་ལ་མ་བརྟེན་པ་སྤྱི་ཙམ་དུ་གསུངས་པ་རྣམས་ལ་ནི་གང་ཟག་དགེ་སློང་ལ་བརྗོད་པར་བྱ་བ་ཉིད་དོ་ཞེས་གསུངས་ཏེ། གང་ཟག་ཅེས་སྨོས་པས་ནི་བརྗོད་པའི་ཡུལ་དགེ་འདུན་དུ་ལོངས་པ་མི་དགོས་པར་བསྟན་ཏོ། །
དགེ་སློང་ལ་ཞེས་སྨོས་པ་ནི་བརྗོད་པའི་ཡུལ་དགེ་ཚུལ་ལ་སོགས་པ་མ་ཡིན་པར་བསྟན་ཏོ། །
དེ་ལྟར་ན་མདོ་འདིས་ནི་དགེ་སློང་གིས་ཆོས་གོས་དང་ལྷུང་བཟེད་བྱིན་གྱིས་རློབ་པ་ལ་སོགས་པ་རྣམས་ནི་བརྗོད་པའི་ཡུལ་དགེ་སློང་གཅིག་ལ་བརྗོད་པར་བྱ་བ་ཉིད་དོ་ཞེས་བསྟན་ཏོ། །
དེ་བཞིན་དུ་དགེ་སློང་མ་རྣམས་ཀྱིས་ནི་དགེ་སློང་མ་གཅིག་ལ་བརྗོད་པར་བྱའོ། །
ཆོས་གོས་བྱིན་གྱིས་བརླབ་པ་འམ། སྤོ་བ་སྦྱིན་པར་གསོལ་བ་འདེབས་པ་ལ་སོགས་པ་རང་གི་དོན་དུ་སྔགས་ལན་གསུམ་བརྗོད་པར་བྱེད་པ་ཉིད་ན་ཕ་རོལ་པོ་དེ་ཕྱག་བྱ་བ་དེའི་འོས་ཉིད་ལ་ཕྱག་བྱས་ཏེའོ་ཞེས་སོ། །
དེའང་རང་གི་དོན་དུ་ཞེས་སྨོས་པའི་ཤུགས་ཀྱིས་གཞན་གྱི་དོན་དུ་བརྗོད་ན་ནི་ཕྱག་བྱ་མི་དགོས་སོ་ཞེས་བསྟན་ཏེ། དེའི་དམིགས་བསལ་ནི་བདག་སང་ལྷུང་བཟེད་འབྲེལ་མེད་འབྲིམ་པར་འགྱུར་གྱིས་ཞེས་དགེ་འདུན་ལ་བརྗོད་པའི་ཚེ་ན་གཞན་གྱི་དོན་དུ་བརྗོད་པ་ཡིན་ཡང་ཕྱག་འཚལ་དགོས་པར་ལུང་རྣམ་འབྱེད་དང་ཀརྨ་ཤ་ཏཾ་ལས་བཤད་དོ། །
སྔགས་ལན་གསུམ་བརྗོད་ཅེས་སྨོས་པའི་ཤུགས་ཀྱིས་སྔགས་ལན་ཅིག་བརྗོད་པར་བྱེད་པ་ན་ནི་ཕྱག་མི་དགོས་སོ་ཞེས་བསྟན་ཏེ། དེའི་དམིགས་བསལ་སོ་སོར་བཤགས་པར་བྱ་བའི་མཐོལ་བའི་སྔགས་བརྗོད་པར་བྱེད་པ་ན་་་་་་སྔགས་ལན་ཅིག་བརྗོད་པ་ཡིན་ཡང་ཕྱག་འཚལ་དགོས་པར་བམ་པོ་ལྔ་བཅུ་པ་ལས་བཤད་དོ། །
རྐྱེན་དབང་གིས་དགག་དབྱེ་ལན་ཅིག་བརྗོད་པ་ན་ཡང་ཡུལ་དེ་བསླབ་པ་རྒན་ན་ཕྱག་བྱ་དགོས་སོ། །
དེའི་འོས་ཉིད་ལ་ཞེས་སྨོས་པའི་ཤུགས་ཀྱིས་ཕྱག་བྱ་བ་དེའི་འོས་ཉིད་མ་ཡིན་ན་ནི་ཕྱག་བྱ་མི་དགོས་སོ་ཞེས་བསྟན་ཏེ། རང་ལས་བསླབ་པ་གཞོན་པའམ་སྡོམ་པ་ཐོབ་དུས་མཉམ་པ་ཡིན་ན་་་་་་དེའི་མདུན་དུ་ཆོས་གོས་བྱིན་གྱིས་རློབ་པ་ལ་སོགས་པའི་ཚེ་ན་ནི་ཕྱག་བྱ་མི་དགོས་པའོ། །

མཚམས་གཅོད་པར་བྱེད་པ་ཉིད་ནི་མཚམས་པོ་ཆེ་བཅད་ཟིན་པ་སྲུང་བ་དང་འདྲ་བ་ཉིད་དེ། དཔེར་ན་མཚམས་པོ་ཆེ་བཅད་ཟིན་པ་འཇིག་པ་བསྲུང་བ་ལ་དགེ་སློང་མཚམས་ཀྱི་ཕྱི་རོལ་ན་གནས་པས་བསྲུང་བར་མི་འགྱུར་བ་དང་འདྲ་བར། མཚམས་གཅོད་པར་བྱེད་པ་ན་ཡང་ཕྱོགས་བཞིའི་མཚན་མ་བརྟན་པོའི་ས་ཁོངས་ཀྱི་ཕྱི་རོལ་ཏུ་འདུག་ནས་བཅད་དུ་མི་རུང་སྟེ། ཕྱོགས་བཞིའི་མཚན་མ་བརྟན་པོའི་ས་ཁོངས་སུ་དགེ་སློང་རྣམས་འདུག་སྟེ་མཚམས་གཅོད་དགོས་སོ། །
དེས་ན་ཆོ་ག་གཅིག་གིས་མཚམས་པོ་ཆེ་དང་དཀྱིལ་འཁོར་བ་གཉིས་ཀ་གཅོད་ན་་་་་་མཚམས་པོ་ཆེར་གྱུར་པའི་ས་གཞིའི་སྟེང་ན་འདུག་པའི་དགེ་འདུན་རྣམས་ཀྱིས་དཀྱིལ་འཁོར་བ་གཅོད་དུ་མི་རུང་ལ། དཀྱིལ་འཁོར་བར་གྱུར་པའི་ས་གཞིའི་སྟེང་ན་འདུག་པའི་དགེ་འདུན་རྣམས་ཀྱིས་མཚམས་པོ་ཆེ་བཅད་དུ་མི་རུང་བས་མཚམས་དེ་གཉིས་སོ་སོ་རང་རང་གི་ཕྱོགས་བཞིའི་མཚན་མ་བརྟན་པོའི་ས་ཁོངས་སུ་དགེ་འདུན་སྡེ་ཚན་གཉིས་སོ་སོར་བཀོད་ནས་མཚམས་དེ་གཉིས་གཅོད་པ་སྟེ། ལུང་གཞི་ལས་མཚམས་གཉིས་ཀར་དགེ་འདུན་བཀོད་དེ། དགེ་སློང་ལས་བྱེད་པས་མཚམས་གཉིས་ཀར་ཤིང་ངམ་དབྱུག་པའམ་སེག་གམ་རེ་ལྡེས་མནན་ནས་གསོལ་བ་བྱས་ཏེ་་་་་་མཚམས་གཉིས་གཅོད་པའི་ལས་བྱའོ་ཞེས་གསུངས་ལ། ཀརྨ་ཤ་ཏཾ་ལས་ཀྱང་ངོ་། །
མཚམས་བཅད་ཟིན་པ་བསྲུང་བ་དང་འདྲ་བའི་དམིགས་བསལ་ནི། མཚམས་པོ་ཆེའི་ཁོངས་ན་ཡོད་པའི་དཀྱིལ་འཁོར་བ་འཇིགས་པ་བསྲུང་བ་ནི་དགེ་སློང་མཚམས་པོ་ཆེ་ན་གནས་པས་ཀྱང་འགྲུབ་མོད་ཀྱི། དཀྱིལ་འཁོར་བ་གཅོད་པ་ནི་དགེ་སློང་མཚམས་པོ་ཆེ་ན་གནས་པ་རྣམས་ཀྱིས་མི་འགྲུབ་སྟེ། དཀྱིལ་འཁོར་བ་ཉིད་དུ་བྱེད་པའི་ཕྱོགས་བཞིའི་མཚན་མ་བཞིའི་མཚན་མ་བརྟན་པོའི་ས་ཁོངས་སུ་དགེ་སློང་རྣམས་འདུག་སྟེ་དཀྱིལ་འཁོར་བ་བཅད་པར་བྱའོ། །
བསྒོ་བ་ལས་བྱུང་བ་་་་་་ཕྱིར་མ་བཅོས་པས་ཉམས་སུ་མྱོང་བར་མི་བྱ། །
ཞེས་པ་ནི་ལས་ལ་མ་གུས་པའི་ཆད་པར་བཅས་པའོ། །
དེའི་དམིགས་བསལ་ནི་གསོ་སྦྱོང་དང་དགག་དབྱེ་དག་ནི་མ་གཏོགས་སོ་ཞེས་སོ། །
་་་་་ལུང་རྣམ་འབྱེད་ཀྱི་འགྲེལ་བ་ལས་ཁ་ཅིག་ན་རེ་གསོ་སྦྱོང་དང་དགག་དབྱེ་དག་ནི་མྱོང་བར་བྱར་རུང་ངོ་ཞེས་ཟེར་བ་དེ་ཡང་མི་རིགས་ཏེ་མི་མཐུན་པ་ཡིན་ན་ཚུལ་མ་ཡིན་པ་ཉིད་དུ་འདྲ་བའི་ཕྱིར་རོ་ཞེས་བཤད་ཀྱང་དེའི་རྗེས་སུ་མི་བྲང་སྟེ་མདོ་རྩ་བའི་རྗེས་སུ་འབྲང་བར་བྱའོ། །
གཙུག་ལག་ཁང་དུ་མའི་མཚམས་ཐམས་ཅད་ནོན་པའི་ཤིང་ངམ་རེ་ལྡེ་ལ་སོགས་པའི་རྫས་ལ་དགེ་སློང་གནས་ན་མཚམས་ཇི་ཙམ་ནོན་པ་དེ་དག་ཏུ་གནས་པ་ཉིད་དོ་ཞེས་སྔ་མར་སྦྱར་སྟེ། མཚམས་ཅི་སྙེད་ནོན་པ་དེ་དག་གིས་དགེ་འདུན་གྱི་གྲངས་ཀྱི་ཁ་སྐོང་དུ་རུང་ཞིང་། མཚམས་ཅི་སྙེད་ནོན་པ་དེ་དག་ཏུ་དབྱར་གནས་པར་ཁས་བླང་དུ་རུང་ཞེས་བསྟན་ཏོ། །
་་་་་འདི་ནི་ལུང་གླེང་གཞི་ལས་བཙུན་པ་ལས་བགྱིས་པ་གཅིག་གི་ལས་ཀྱི་ཚིག་ཀྱང་གཅིག་གིས་གནས་བཞིར་སྡེ་བཞི་ལ་ལས་བགྱིར་རུང་ངམ་ཨུ་པ་ལི་རུང་སྟེ། གནས་བཞིར་དགེ་སློང་གསུམ་གསུམ་གནས་ལ། དེར་གསོ་སྦྱོང་བྱེད་པའི་དགེ་སློང་གིས་གནས་བཞིའི་མཚམས་སུ་སེག་མོའམ་རེ་ལྡེའམ་ཁྲིའམ་གཞན་གང་ཡང་རུང་བ་དེས་མནན་ཏེ་དེའི་སྟེང་དུ་འདུག་ནས་ལས་བྱའོ། །
ལས་བྱེད་པ་དེ་ཉིད་དེ་དག་གི་གྲངས་སུ་སྐོང་བའོ་ཞེས་གསུངས་ལ། ལུང་ཞུ་བ་ལས་དགེ་སློང་གིས་གནས་བཞིར་དབྱར་ཚུལ་དུ་ཞུགས་པར་འགྱུར་བར་མཆིས་སམ། ཡོད་དེ་འདི་ལྟར་དགེ་སློང་དེས་གནས་བཞིའི་མཚམས་ཤིང་ངམ་རེ་ལྡེས་མནན་ཏེ་དབྱར་ཚུལ་དུ་ཞུགས་པའོ་ཞེས་གསུངས་སོ། །

རྒྱལ་བ་ནི་ཊཱི་ཀ་ལས་མ་འདུས་པའི་མི་མཐུན་པ་བྱེད་པ་ཉིད་མ་ཡིན་ནོ་ཞེས་བཤད་པ་དང་མཐུན་པར། ལུང་གླེང་གཞི་ལས་མཚམས་ཀྱི་ནང་ན་རྒྱལ་བ་བཞུགས་བཞིན་དུ་དེ་མ་འདུས་པར་ལས་བགྱིར་རུང་ངམ། ཨུ་པ་ལི་རུང་ངོ་ཞེས་གསུངས་སོ། །
་་་་་དགེ་འདུན་གྱི་ཁ་སྐོང་བར་མི་འོས་པའི་ཕྱིར་རོ། །
ཕྱིར་བཟློག་ལ་ནི་སངས་རྒྱས་ཀྱིས་ཕྱིར་བཟློག་འཆགས་པའི་ལུང་གཏན་ནས་མི་སྣང་ངོ་། །
་་་་་ལས་དེས་བྱ་བ་སྟེ་ད་ལྟར་གྱི་ཆོ་གས་བསྙེན་རྫོགས་བྱ་བ་ལྟ་བུ་ནི། ཆོ་ག་ལས་མ་ཡིན་པས་བྱས་ན་མི་འཆགས་སོ་ཞེས་པས་འདི་ནི་ལུང་ཞུ་བ་ལས་བསྙེན་པར་རྫོགས་པར་བགྱི་བ་ལ་གསོལ་བ་དང་བཞིའི་ལས་མི་བགྱི་ན་བསྙེན་པར་རྫོགས་པ་ཞེས་བགྱིའམ། བསྙེན་པར་མ་རྫོགས་པ་ཞེས་བགྱི། བསྙེན་པར་མ་རྫོགས་པ་ཞེས་བྱའོ། །
ཞེས་བསྙེན་རྫོགས་བྱ་བ་ལ་གསུངས་ཀྱང་། དེ་དང་མཚུངས་པ་ཐམས་ཅད་ལ་སྦྱར་ཏེ། སྤྱིར་མདོ་འདི་བྱས་སོ། །
་་་་་བསྙེན་པར་རྫོགས་པར་བགྱི་བ་ལ་གསོལ་བ་དང་བཞིའི་ལས་བགྱིད་ན་བསྙེན་པར་རྫོགས་པ་ཞེས་བགྱིའམ། མ་རྫོགས་པ་ཞེས་བགྱི། བསྙེན་པར་རྫོགས་ཞེས་བྱའོ་ཞེས་བསྙེན་པར་རྫོགས་པར་བྱ་བ་ནི་སྤྱིར་བཏང་ལ་ལས་དེས་བྱ་བ་ཡང་ཡིན་ལ་ལས་མ་ཡིན་པས་ཀྱང་འཆགས་ཏེ་ཚུར་ཤོག་དང་སྐྱབས་འགྲོ་ཁས་བླངས་ཀྱིས་བསྙེན་པར་རྫོགས་པ་ལྟ་བུའོ། །
སྲ་བརྐྱང་དབྱུང་བ་དང་རུང་ཁང་བཅད་པ་ནི། ལས་དེས་བྱ་བ་ཡང་ཡིན་ལ། ལས་མ་ཡིན་པས་ཀྱང་འགྱུར་རོ། །
མཚམས་སྒྲོལ་བ་དང་ཤི་བའི་ཡོ་བྱད་བྱིན་གྱིས་བརླབ་པའང་དེ་བཞིན་ནོ། །
གསོལ་བའི་བརྗོད་པའི་ཚིག་ཕལ་ཆེར་བྱས་པ་སྟེ་སུམ་གཉིས་བྱས་པ་ཉིད་ན་བྱས་པ་ཉིད་དོ་ཞེས་པ་འདི་ལུང་ལས་མཚམས་གཅོད་པ་ལ་་་་་་ཕར་ཆེར་བྱས་ན་བྱས་པ་ཉིད་དུ་གསུངས་ཀྱང་ལས་ཐམས་ཅད་ལ་མཚུངས་པར་མདོ་འདིས་བྱས་སོ། །
དེའང་ལུང་གླེང་གཞི་ལས་བཙུན་པ་དགེ་སློང་གིས་མཚམས་བཅད་བཞིན་པའི་ཚེ་ན་ལས་བྱེད་པའི་དགེ་སློང་གུམ་སྟེ་ཚེའི་དུས་བྱས་ན་མཚམས་བཀུམ་པའམ་མ་བཀུམ་པ་ཞེས་བགྱི།་་་་་ཕྱོགས་བཞིའི་མཚན་མ་རྣམས་བརྗོད་པ་ལས་ཀྱང་མང་དུ་བྱས་་་་་་པ་སྟེ་ལས་ཕར་ཆེར་བྱས་པ་ན་མཚམས་བཅད་པ་ཞེས་བྱའོ། །
བཟློག་པ་ནི་མ་བཅད་པའོ། །
ཞེས་གསུངས་ལ། དེ་ལུང་ཞུ་བ་ལས་ཀྱང་ངོ་། །
དེ་དག་ནི་བྱེད་པ་པོ་ཉིད་མ་ཡིན་ནོ་ཞེས་སྔར་བསྟན་ན། དེ་ཐམས་ཅད་དུ་ངེས་སམ་ཞེ་ན། སྤོ་བ་བྱེད་པས་ནི་ཞེས་གསུངས་ཏེ། དགེ་སློང་བྲམ་ཟེའི་བུ་མོ་ལྟ་བུས་ཞུས་པ་ལས་སྤོ་བ་བགྱིད་པས་དགེ་སློང་གནས་ནས་འབྱིན་པར་བྱེད་ན་གནས་ནས་ཕྱུང་བར་བརྗོད་པར་བགྱིའམ་ཚངས་སྤྱོད་ལ་ཉེ་བར་གནས་པའི་སྡོམ་པ་མ་གཏོགས་པར་ལས་ཐམས་ཅད་བྱས་པར་བརྗོད་པར་བྱའོ་ཞེས་གསུངས་ལ། ཊཱི་ཀ་ལས་དེ་ནི་དཔེ་ཙམ་དུ་ཟད་དེ། དགེ་འདུན་ལྷག་མ་ཕྱིར་འཆོས་པའི་སྤྱོད་པ་ལ་གནས་པ་་་་་་མགུ་བ་སྤྱོད་པ་གཞན་དག་ལ་ཡང་ཆོ་ག་འདི་རིག་པར་བྱའོ་ཞེས་སོ། །
དེའང་དགེ་འདུན་གྱི་གྲངས་ནི་གཞན་གྱིས་ཚང་ལ། ལས་བྱེད་པ་པོས་རང་བཞིན་དུ་གནས་པ་མེད་ན། སྤོ་བ་བྱེད་པས་ལས་མཁན་བྱས་ན་ཚངས་སྤྱོད་ཉེར་གནས་མ་གཏོགས་པའི་ལས་ནི་ཉེས་མེད་འཆགས་ལ། ཚངས་སྤྱོད་ཉེར་གནས་སྦྱིན་པའི་ལས་ནི་ཉེས་བཅས་འཆགས་གྱི། ཉེས་མེད་མི་འཆགས་པར་བཅས་པའོ། །
དེའང་ཚངས་སྤྱོད་ཉེར་གནས་ནི་རྒྱུད་སྣོད་དུ་རུང་བའི་སྒོ་ནས་རྒྱུད་དག་པར་བྱེད་པ་ཡིན་ལ། ལས་བྱེད་་་་་་མཁན་རྒྱུད་མ་དག་ན་རྒྱུ་འབྲས་རྗེས་སུ་མི་མཐུན་པའི་ཕྱིར་རོ། །
དབྱེ་ན་རྗེས་སུ་སྒྲུབ་པ་འདི་ལ་མཚན་མི་མཐུན་པ་་་་་་དེ་ཉིད་དབྱེན་འཆགས་པའི་ཡན་ལག་ཡིན་ནོ་ཞེས་སོ། །

ཞེས་པ་ནི་གཏམ་གྱི་གཞི་ལས་དགེ་སློང་ཁོ་ནས་དགེ་སློང་གི་དགེ་འདུན་འབྱེད་པར་འགྱུར་གྱི། དགེ་སློང་མས་ཀྱང་མི་འགྱུར། དགེ་སློང་མ་ཁོ་ནས་དགེ་སློང་མའི་དགེ་འདུན་འབྱེད་པར་འགྱུར་གྱི། དགེ་སློང་གིས་ཀྱང་མི་འགྱུར། ཞེས་གསུངས་སོ། །
བཞད་གད་ཀྱི་དངོས་པོ་སྟེ་ཀུ་རེ་བྱ་བའི་བསམ་པས་ལས་བྱས་པ་ཐམས་ཅད་ནི་དགེ་སློང་བྲམ་ཟེའི་བུ་མོ་ལྟ་བུས་ཞུས་པ་ལས། དགེ་འདུན་དབྱེན་གྱི་སྐབས་སུ་་་་་་འཕྱར་གཡེང་གི་བསམ་པས་རྗེས་སུ་སྒྲོགས་ཤིང་ཚུལ་ཤིང་ལེན་དུ་སྩོལ་བ་ན་དགེ་འདུན་དབྱེ་བར་བརྗོད་པ་བགྱིའམ། ཉེ་བར་འཁོར་མི་བྱའོ་ཞེས་གསུངས་པར་མ་ཟད་ཀྱི། སྔགས་རྣམ་པར་བཞག་པ་ལ་སོགས་འདུལ་བའི་ཆོ་ག་གང་གིར་ཡང་ཡན་ལག་ཏུ་མི་འགྱུར་རོ། །
ཕ་རོལ་གྱི་སེམས་གཏན་པ་གཙོ་བོ་ཡིན་པས། གཙོ་བོ་མ་ཡིན་པ་མི་དགོས་པར་བསྟན་པ་མ་ཡིན་ནོ། །
དེས་ན་ཕ་རོལ་པོའི་སེམས་གཏད་ན་ཡང་དགོངས་སུ་གསོལ་ལ་སོགས་པ་མ་བརྗོད་ན་ཉེས་བྱས་སུ་འགྱུར་རོ། །
དགེ་སློང་དང་དགེ་སློང་མ་ཉིད་དག་གིས་ལས་གཞན་བྱེད་པ་ཞེས་པ་ནི་ལུང་སིལ་བུ་ལས། བཙུན་པ་དགེ་ཚུལ་དགེ་སློང་མའི་ལས་ཀྱིས་བསྙེན་པར་བགྱིས་ན། བསྙེན་པར་རྫོགས་ཞེས་བགྱིའམ། ཉེ་བ་འཁོར་བསྙེན་པར་རྫོགས་ཞེས་བྱ་སྟེ། བསྙེན་པར་རྫོགས་པར་བྱེད་པ་དག་ལ་ནི་འགལ་ཚབས་ཅན་དུ་འགྱུར་རོ་ཞེས་གསུངས་ལ། ཊཱི་ཀ་ལས་དགེ་སློང་གི་ལས་ཀྱིས་ཀྱང་དགེ་སློང་མ་ཉིད་དུ་འགྱུར་བར་ཤེས་པར་བྱའོ་ཞེས་བཤད་དོ། །
་་་་་དགེ་སློང་མའི་ལས་ཀྱིས་དགེ་སློང་དུ་སྒྲུབ་པ་ནི། ཊཱི་ཀ་ལས་ཆོ་ག་ཉམས་པ་མེད་ཅིང་། ལྷག་པ་དག་གིས་ནི་མ་བྱས་པ་ཉིད་མ་ཡིན་པ་ཞེས་སོ། །
དགེ་སློང་གི་ལས་ཀྱིས་དགེ་སློང་མར་སྒྲུབ་པ་ནི། ཊཱི་ཀ་ལས་ལུང་ཕྲན་ཚེགས་ཁོངས་སུ་དྲངས་ཏེ། དགེ་སློང་རྣམས་ལས་དགེ་སློང་མའི་དངོས་པོ་བརྩལ་བར་བྱའོ་ཞེས་གསུངས་པས་སོ་ཞེས་སོ། །
རྣམ་བཤད་ཉི་མའི་འོད་ཟེར་ལས། ལས་ཀྱི་གཞིའི་རྣམ་པར་བཤད་པ་རྫོགས་སོ།།  ༈  །།ད་ནི་ཕྱིར་བཅོས་པའི་གཞི་འཆད་དེ་འདི་ལ་གཉིས་ཏེ། རང་མི་སྤྲོ་ན་ནན་ཏུར་གྱི་སྒོ་ནས་ཕྱིར་བཅོས་པ་དང་། སྤྲོ་བ་མཐོལ་བཤགས་ལ་སོགས་ཀྱི་སྒོ་ནས་དག་པ་སྒྲུབ་པའོ། །
དང་པོ་ལ་བརྒྱད་ལས། དང་པོ་ནན་ཏུར་གྱི་དབྱེ་བ་ནི། མདོར་བསྡུས་སྦྱར་བའི་གནས་ནས་དབྱུང་བ་གསུམ་ཡང་བགྲངས་ན་ནན་ཏུར་བཅོ་བརྒྱད་ཡོད་ཀྱང་་་་་་བཅོམ་ལྡན་འདས་ཀྱིས་དངོས་སུ་གསུངས་པའི་ནན་ཏུར་བཅོ་ལྔ་སྟེ། དེའང་བསྡིགས་པ་ནན་ཏུར་ནི། འཐབ་ཀྲོལ་བྱེད་པ་ལ་ལས་ཀྱིས་བསྡིགས་པ་སྟེ། དེའང་མི་འདོད་བཞིན་དུ་གསོལ་བཞིའི་ལས་བྱས་ཏེ་ཁྱད་པར་ཅན་གྱི་སྤྱོད་པ་ལྔ་སྤང་དགོས་པ་ཆད་ལས་སུ་བཀལ་ཞིང་། དེས་ཀྱང་མ་དུལ་ན་གནས་ནས་འབྱིན་པས་བསྡིགས་པའོ། །
སྨད་པ་ནན་ཏུར་ནི་དགེ་འདུན་ལྷག་མའི་ལྟུང་བ་ཕྱིར་མི་འཆོས་པར་རྒྱུན་དུ་བྱེད་པ་ལ་གཉེན་པོ་ཆུང་བའི་སྒོ་ནས་སྨད་པའོ། །
བསྐྲད་པ་ནན་ཏུར་ནི། ཁྱིམ་པ་སུན་འབྱིན་པ་དེ་སུན་ཕྱུང་བའི་གནས་དེ་ནས་ཕྱིར་བསྐྲད་པའོ། །
ཕྱིར་འགྱེད་ནན་ཏུར་ནི། ཁྱིམ་པ་ལ་སོགས་པ་བརྙས་ཐབས་བྱེད་པ་ལ་མཛའ་གཅུགས་ཀྱི་དངོས་པོས་བསྐྱངས་པས་སྒོ་ནས་ཕྱིར་འགྱེད་པའོ། །
གནས་ནས་དབྱུང་བ་བདུན་ནི། མ་མཐོང་བ་གནས་ནས་དབྱུང་བ་དང་། ཕྱིར་མི་འཆོས་པ་དང་། སྡིག་ལྟ་མི་གཏོང་བ་དང་། འཐབ་ཀྲོལ་ལ་འབད་པས་མ་ལོག་པ་དང་། རྣམ་པར་གཏན་ལ་འབེབས་པ་ལས་གྱུར་པ་ཉེ་བར་མ་ཞི་བ་དང་། འཐབ་ཀྲོལ་དངོས་སུ་མི་བྱེད་ཀྱང་་་་་་འཐབ་ཀྲོལ་གྱི་རྒྱུ་ཉེ་བར་སྒྲུབ་པ་དང་། དགེ་སློང་མ་རྣམས་དང་འདྲེ་ཞིང་གནས་པ་གནས་དབྱུང་བའོ། །

གསོ་སྦྱོང་བཞག་པས་ནན་ཏུར་ནི། གདམས་ངག་བཞག་པས་མ་དུལ་བ་ལ་དེ་དགེ་འདུན་དང་ལྷན་ཅིག་ཏུ་གསོ་སྦྱོང་བྱེད་དུ་མི་འཇུག་པའོ། །
དགག་དབྱེ་བཞག་པའི་ནན་ཏུར་ནི། གསོ་སྦྱོང་བཞག་པས་མ་དུལ་བ་ལ་དགེ་འདུན་དང་ལྷན་ཅིག་ཏུ་དགག་དབྱེ་བྱེད་དུ་མི་འཇུག་པའོ། །
བསྙིལ་བ་ནི་དགེ་ཚུལ་ཕ་དང་དགེ་ཚུལ་མ་བསྙིལ་བ་ལུང་ལས་དངོས་སུ་གསུངས་སོ། །
ཁྱིམ་པ་ལ་ལྷུང་བཟེད་ཁ་སྦུབ་པ་ནི། ཁྱིམ་པས་རབ་ཏུ་བྱུང་བ་ལ་གཤེ་སྐུར་འདེབས་ན་གསོལ་བ་འབའ་ཞིག་གི་ལས་བྱ་སྟེ། དེ་ལ་རབ་བྱུང་རྣམས་ཀྱིས་ཆོས་དང་ཟང་ཟིང་གི་ལོངས་སྤྱོད་བྱེད་པ་སྤང་བའོ། །
གཉིས་པ་ནན་ཏུར་གྱི་བསྡུ་བ་ནི། ཡུལ་གྱི་ཆ་ནས་བསྡུ་ན། རབ་ཏུ་བྱུང་བ་ལ་སྒྲུབ་པ་དང་། ཁྱིམ་པ་ལ་སྒྲུབ་པ་གཉིས་སུ་འདུས་ལ། ཆོ་གའི་སྒོ་ནས་བསྡུ་ན། གསོལ་བཞིའི་ལས་ཀྱིས་སྒྲུབ་པ་དང་། གསོལ་བ་འབའ་ཞིག་པའི་ལས་ཀྱིས་སྒྲུབ་པ་གཉིས་ཏེ། སྔ་མ་རྣམས་དང་ཐ་མ་གོ་རིམ་བཞིན་ནོ། །
ངོ་བོའི་ཆ་ནས་བསྡུ་ན་སྨད་པ་ནན་ཏུར་དང་སྤངས་པ་ནན་ཏུར་རྣམ་དག་གི་ལས་བཞག་པའི་ནན་ཏུར་དང་གསུམ་དུ་འདུས་ཏེ། སྨད་པ་ནི་སྔ་མ་བཞིའོ། །
སྤངས་པ་ནི་གནས་དབྱུང་བདུན་དང་བསྙིལ་བ་དང་ལྷུང་བཟེད་ཁ་སྦུབ་པ་སྟེ་དགུའོ། །
ཐ་མ་ནི་གསོ་སྦྱོང་བཞག་པ་དང་དགག་དབྱེ་བཞག་པའོ། །
གསུམ་པ་ནན་ཏུར་གྱི་མཚན་ཉིད་ནི། མི་འདོད་བཞིན་དུ་ལས་ཀྱིས་ཆད་པར་བཅས་པ་མཇུག་བཟོད་པ་གསོལ་དགོས་རུང་དུ་ཡོད་པའོ། །
རྣམ་བཅད་ནི་མི་འདོད་བཞིན་དུ་ཞེས་པས་ངོ་བོ་ཉིད་འཚོལ་བ་སེལ་ལོ། །
ལས་ཀྱིས་ཞེས་པས་ནི། ལས་ཀྱི་ཆོ་ག་མེད་པར་གནས་ཀྱི་བླ་མས་སློབ་མ་ལ་ཆད་པ་ལྔ་བྱ་བར་གསུངས་པ་དེ་དག་སེལ་བའོ། །
ཆད་པར་བཅས་ཞེས་པས་གྲངས་སུ་གཞུག་པ་བཞི་སེལ་ལོ། །
མཇུག་བཟོད་པ་གསོལ་དགོས་རུང་ཞེས་པས་ནན་ཏུར་གཞན་སྟོབས་ཀྱིས་གྲོལ་བ་ལ་མ་ཁྱབ་པའི་སྐྱོན་སེལ་ལོ། །
བཞི་པ་་་་་་ནན་ཏུར་མགོ་མེད་པ་ལ་མགོ་གདགས་པ་ཞེས་གསུངས་ནན་ཏུར་ལ་སྔོན་འགྲོའི་བྱ་བ་རུང་མཐུན་སྦྱར་བ་ནི་གནས་ནས་དབྱུང་བ་བདུན་ལས། ཕྱིར་མི་འཆོས་པར་གནས་དབྱུང་བ་ལ་ནི་ལྟུང་བ་ཁས་བླངས་པ་སྔོན་དུ་འགྲོ་ཞིང་། སྡིག་ལྟ་མི་གཏོང་བ་གནས་ནས་དབྱུང་བ་ལ་བཞམས་བསྒོ་ལ་སོགས་པའི་བཟློག་པ་སྔོན་འགྲོར་གསུངས་ལ་འཐབ་ཀྲོལ་ལ་འབད་པས་མ་ལོག་པ་གནས་ནས་དབྱུང་བ་ལ་བསྡིགས་པ་ནན་ཏུར་སྔོན་འགྲོར་གསུངས་ཤིང་། རྣམ་པར་གཏན་ལ་འབེབས་པར་འགྱུར་བ་ཉེ་བར་མ་ཞི་བ་གནས་ནས་དབྱུང་བ་ལ་མངོན་སུམ་བརྒྱད་སྔོན་འགྲོར་གསུངས་སོ། །
གནས་ནས་དབྱུང་བ་གཞན་རྣམས་ལ་ནི་སྔོན་འགྲོའི་བྱ་བ་ལུང་ལས་དངོས་སུ་མ་གསུངས་ཀྱང་། བཞམས་བསྒོ་སྔོན་དུ་འགྲོ་སྟེ། ལས་གཞིའི་སྐབས་ལ་་་་་་གནས་ནས་བྱུང་བ་ལ་ཡང་དེ་བཞིན་ཞེས་གནས་ནས་དབྱུང་བ་ཐམས་ཅད་ལ་བཞམས་བསྒོ་སྔོན་དུ་འགྲོ་བར་གསུངས་པས་གྲུབ་བོ། །
དགེ་ཚུལ་བསྙིལ་བའི་སྐབས་ཀྱི་ཊཱི་ཀ་ལས། འདི་ནི་སྨད་པ་བཞིན་དུ་རྣམ་པར་བཞག་པ་ཡིན་གྱི། སྤང་བར་བྱ་བའི་ལས་ནི་མ་ཡིན་ཏེ། བསྟན་པ་ལ་ཞུགས་པ་མ་རྫོགས་པའི་ཕྱིར་རོ་ཞེས་བཤད་ཀྱང་བསྙིལ་བ་དེ་ཆོས་དང་ཟང་ཟིང་གིས་ལོངས་སྤྱོད་སྤངས་པ་ལ་བསྙོན་དུ་མེད་དོ། །
་་་་་དེའང་ལུང་ལས་བསྙིལ་བ་དང་སྡིག་ལྟ་མི་གཏོང་བ་གནས་ནས་དབྱུང་བ་ལ་བཞམས་བསྒོ་སྔོན་དུ་འགྲོ་བར་དངོས་སུ་གསུངས་པས་གནས་ནས་དབྱུང་བ་གཞན་ཐམས་ཅད་ལ་རུང་མཐུན་སྦྱར་ཏེ། མདོ་རྩ་བར་སྤྱིར་གསུངས་པའོ། །
ནན་ཏུར་མཇུག་མེད་ལ་མཇུག་གདགས་པ་ཞེས་གསུངས།་་་་་ལྔ་པ་ནན་ཏུར་ལ་རྗེས་ཀྱི་བྱ་བ་རུང་མཐུན་སྦྱར་བ་ནི། བསྡིགས་པའི་ནན་ཏུར་གྱི་འབད་པས་མ་ལོག་ན་མཇུག་ཏུ་གནས་ནས་དབྱུང་བ་དངོས་སུ་གསུངས་ལ། དེ་བཞིན་དུ་སྨད་པ་ནན་ཏུར་གྱི་འབད་པས་མ་ལོག་པ་དང་། བསྐྲད་པ་ནན་ཏུར་གྱི་འབད་པས་མ་ལོག་པ་དང་། ཕྱིར་འགྱེད་ནན་ཏུར་གྱི་འབད་པས་མ་ལོག་པ་སྟེ། དེ་གསུམ་ལ་ཡང་མཇུག་གནས་ནས་དབྱུང་བ་མདོར་བསྡུས་སུ་སྦྱར་ཏེ། བསྡིགས་པ་ནན་ཏུར་གཞན་གསུམ་པོ་དེ་དག་རྒྱུ་ངོ་བོ་ཆོ་ག་ཆད་ལས་ཀྱི་སྒོ་ནས་རྒྱུ་མཚན་དོད་ཐུབ་ཏུ་གནས་པའི་ཕྱིར་རོ། །

་་་་་དེའང་རྒྱུ་སྨད་པ་ནན་ཏུར་གྱིས་རྒྱུ་དང་ངོ་བོ་སྨད་པ་ནན་ཏུར་དང་ཆོ་ག་གསོལ་བཞིའི་ལས་དང་། ཆ་ལས་ཁྱད་པར་ཅན་གྱི་སྤྱོད་པ་སྤོང་དགོས་པའི་སྒོ་ནས་རྒྱུ་མཚན་མཚུངས་པའི་ཕྱིར་རོ། །
ཁྱབ་པ་ནི་འདུལ་བ་མདོར་བསྡུས་ཀྱི་གཞུང་གིས་སོ། །
འོ་ན་གནས་ནས་དབྱུང་བ་བདུན་པས་མང་བ་ཡོད་པར་ཐལ། གནས་དབྱུང་བ་བདུན་དངོས་སུ་གསུངས་པའི་སྟེང་དུ་མདོར་བསྡུས་སྦྱར་བའི་གནས་ནས་དབྱུང་བ་གསུམ་ཡོད་པའི་ཕྱིར་ཏེ། རྟགས་ཟུར་ཕྱི་མ་ཁྱེད་ཀྱིས་ཁས་བླངས་སོ་ཞེ་ན། དངོས་དང་མདོར་བསྡུས་གཉིས་ཀ་བགྲངས་ན་དེར་ཐལ་ཟེར་ན་འདོད་ཅིང་། དངོས་སུ་གསུངས་པ་འབའ་ཞིག་བགྲངས་ན་དེར་ཐལ་ཟེར་ན་ཁྱབ་པ་མེད་དོ། །
དྲུག་པ་ནན་ཏུར་གང་ལྟུང་བའི་རྒྱུར་འདྲ་བ་ཉིད་དུ་བསྟན་པ་ནི། ཁྱིམ་པ་སུན་འབྱིན་པ་ལ་བསྐྲད་པ་ནན་ཏུར་བྱས་པ་དེས་དགེ་འདུན་ལ་སྐུར་བ་འདེབས་ན། དེ་ལ་བཞམས་བསྒོ་ལ་སོགས་ཀྱིས་བཟློག་ཀྱང་མ་བཏང་ན་དགེ་འདུན་ལྷག་མ་བསྐྱེད་པར་དངོས་སུ་གསུངས་པ་དེའི་མདོར་བསྡུས་སྦྱར་བས། ཁྱིམ་པ་ལ་བརྙས་ཐབས་བྱེད་པ་ལ་ཕྱིར་འགྱེད་ནན་ཏུར་བྱས་པ་དེས་དགེ་འདུན་ལ་སྐུར་བ་འདེབས་ན་ཡང་། དེ་ལ་བཞམས་བསྒོ་ལ་སོགས་ཀྱིས་བཟློག་ཀྱང་མ་བཏང་ན་དགེ་འདུན་ལྷག་མ་བསྐྱེད་དེ། ཁྱིམ་སུན་འབྱིན་པའི་དགེ་འདུན་ལྷག་མ་དངོས་སུ་གསུངས་པ་དེ་དང་རྒྱུ་ངོ་བོ་ཆོ་ག་ཆད་ལས་ཀྱི་སྒོ་ནས་རྒྱུ་མཚན་དོད་ཐུབ་ཏུ་གནས་པའི་ཕྱིར་རོ། །
དེ་བཞིན་དུ་བསྡིགས་པ་དང་སྨད་པ་ལ་ཡང་རྒྱུ་མཚན་མཚུངས་སོ། །
འོ་ན་དགེ་སློང་ཕའི་དགེ་འདུན་ལྷག་མ་བཅུ་གསུམ་ལས་མང་བ་ཡོད་པར་ཐལ། དགེ་འདུན་ལྷག་མ་བཅུ་གསུམ་དངོས་སུ་གསུངས་པའི་སྟེང་དུ་མདོར་བསྡུས་སྦྱར་བའི་དགེ་འདུན་ལྷག་མ་གསུམ་ཡོད་པའི་ཕྱིར་རོ་ཞེ་ན། དངོས་དང་མདོར་བསྡུས་གཉིས་ཀ་བགྲངས་ནས་དེར་ཐལ་ཟེར་ན་འདོད་ཅིང་། དངོས་སུ་གསུངས་པ་འབའ་ཞིག་བགྲངས་ནས་་་་་་དགེ་སློང་ཕའི་དགེ་འདུན་ལྷག་མ་བཅུ་གསུམ་ལས་མང་བ་ཡོད་པ་དེར་ཐལ་ཟེར་ན་ཁྱབ་པ་མེད་དོ། །
སྐབས་འདིར་ཁ་ཅིག་ན་རེ་གསོ་སྦྱོང་བཞག་པའམ་དགག་དབྱེ་བཞག་པའི་ནན་ཏུར་བྱས་པ་དེས་དགེ་འདུན་ལ་སྐུར་བ་འདེབས་ན། དེ་ལ་བཞམས་བསྒོ་ལ་སོགས་ཀྱིས་བཟློག་ཀྱང་མ་བཏང་ན་དགེ་འདུན་ལྷག་མ་བསྐྱེད་ཅེས་མདོར་བསྡུས་སྦྱར་རོ། །
ལས་ཀྱི་ནན་ཏུར་བྱས་པ་དགེ་འདུན་ལ་སྐུར་བ་འདེབས་པ་ན་བཟློག་ཀྱང་མི་གཏོང་བར་སྔ་མ་་་་་་ཁྱིམ་སུན་འབྱིན་པའི་སྐོར་དང་རྒྱུ་མཚན་མཚུངས་པའི་ཕྱིར་ཞེས་ཟེར་རོ། །
དེ་ནི་མི་རིགས་ཏེ། མདོར་བསྡུས་སྦྱོར་བ་ལ་ནི་རྒྱུ་མཚན་མཚུངས་དགོས་པ་ལས་རྒྱུ་མཚན་མི་མཚུངས་པའི་ཕྱིར་རོ། །
དེའང་སྨད་པ་ནན་ཏུར་དང་རྣམ་དག་གི་ལས་བཞག་པའི་ནན་ཏུར་གཉིས་ནི་རྒྱུ་མཚན་མཚུངས་པ་མ་ཡིན་ཏེ། རྒྱུ་ཆད་ལས་དོད་མི་ཐུབ་པར་འབྲས་བུ་དགེ་འདུན་ལྷག་མ་དོད་ཐུབ་ཏུ་བསྐྱེད་པ་འགལ་བའི་ཕྱིར་རོ། །
བདུན་པ་ནན་ཏུར་གྱི་སྒྲ་བཤད་པ་ནི་ཊཱི་ཀ་ལས་ནན་ཏུར་ཞེས་བྱ་བ་ནི་འོག་ཏུ་བཞག་ཅིང་བཤུང་བ་ཉིད་དུ་རྣམ་པར་བཞག་པ་ཞེས་བྱ་བའི་ཐ་ཚིག་གོ་ཞེས་བཤད་དོ། །
བརྒྱད་པ་ནན་ཏུར་བྱ་བའི་ཚུལ་ལུགས་ལ་གཉིས་ཏེ་དགོས་པའི་དོན་དང་བསྡུས་པའི་དོན་ཏོ། །
དང་པོ་ནི་ནན་ཏུར་བྱས་པས་ཕ་རོལ་པོ་དེ་ཉེས་པ་ལ་ཞུགས་པ་འཕྲོ་གཅོད་པར་འགྱུར་ཞིང་། མ་ཞུགས་པ་མི་འཇུག་པར་འགྱུར་བའོ། །
གཉིས་པ་བསྡུས་པའི་དོན་ལ་དྲུག་ལས། དང་པོ་ཡུལ་གང་ལ་ནན་ཏུར་བྱ་བ་ནི་ཆད་པ་བཅད་པའི་ཡུལ་ཆོས་བཅུ་ལྡན་སྔར་ལས་གཞིར་བཤད་ཟིན་ཏོ། །

གཉིས་པ་བྱེད་པ་པོ་གང་གིས་ནན་ཏུར་བྱ་བའི་ཚུལ་ནི། དགེ་འདུན་མཚན་ཉིད་བཞི་ལྡན་གྱིས་སོ། །
གསུམ་པ་དུས་གང་གི་ཚེ་ནན་ཏུར་བྱ་བ་ནི་དབྱར་གྱི་ཚུལ་ནང་མ་ཡིན་ཞིང་བྱ་བ་གཞན་གྱིས་སེམས་གཡེངས་པའི་དུས་མ་ཡིན་པའོ། །
བཞི་པ་ཚུལ་ཇི་ལྟར་ནན་ཏུར་བྱ་བ་ནི། སྦྱོར་དངོས་མཇུག་གསུམ་སྟེ་སྦྱོར་བ་ནི་འདུ་བའི་སྐབས་རྗེས་སུ་སྒྲུབ་པ་དང་། ལྟུང་བ་གླེང་དྲན་བྱ་ཞིང་གླེང་བ་པོ་རང་མ་ལང་ན་དགེ་འདུན་གྱིས་བསྐོས་པས་གླེང་དྲན་བྱ་བའོ། །
དངོས་གཞི་ནི་གསོལ་བཞིའི་ལས་ཀྱིས་ཏེ། མཇུག་ནི་ལས་ཀྱི་མཇུག་སྡུད་བརྗོད་པ་དང་། འདི་ཉིད་དུ་ལྟུང་བ་ཕྱིར་བཅོས་པར་གྱིས་ཤིག དགེ་འདུན་ཉིད་ཀྱིས་ཁྱོད་བག་ཡངས་སུ་བྱེད་པར་འགྱུར་རོ་ཞེས་བརྗོད་པའོ། །
ལྔ་པ་ནན་ཏུར་བྱས་པའི་བསླབ་བྱ་ནི། གང་ལ་སྨད་པ་ནན་ཏུར་་་་་་བཞི་པོ་གང་དང་གང་བྱས་པ་དེས་ནི་ཁྱད་པར་ཅན་གྱི་སྤྱོད་པ་ལྔ་སྤང་བ་དང་། དེའི་སྟེང་དུ་ཁྱད་པར་དུ་ཡང་བསྐྲད་པས་སུན་དབྱུང་བའི་གནས་སུ་མི་བསྡད་པའོ། །
གནས་ནས་ཕྱུང་བས་ནི་ཁྱད་པར་ཅན་གྱི་སྤྱོད་པ་ལྔ་སྤང་ཞིང་། ཆོས་འདི་པའི་རབ་བྱུང་གཞན་རྣམས་དང་ཆོས་དང་ཟང་ཟིང་གི་ལོངས་སྤྱོད་པ་སྤང་བའོ། །
རང་བཞིན་དུ་གནས་པ་རྣམས་ཀྱིས་སྤང་ཞེས་གསུངས་ཀྱང་དེར་མ་ཟད་དེ་ས་གཞན་ན་གནས་པ་རྣམས་ཀྱིས་ཀྱང་སྤང་དགོས་ཏེ། ལུང་ཞུ་བ་དང་སྤྱིར་བསྟན་ལས། བསླབ་པ་བྱིན་པ་ལ་ཡང་སྤངས་པ་རྗེས་ཕྱོགས་ཀྱིས་ལྟུང་བྱེད་བསྐྱེད་པར་གསུངས་པ་དང་ལུང་བྲམ་ཟེའི་བུ་མོས་ཞུས་པ་ལས་གནས་ནས་ཕྱུང་བ་ཐམས་ཅད་གཅིག་པུ་གྲོགས་མེད་པ། གཉིས་པ་མེད་པར་བརྗོད་པར་བྱའོ། །
ཞེས་གསུངས་པས་གནས་ནས་ཕྱུང་བ་གཉིས་ཡོད་ཀྱང་ཕན་ཚུན་གཅིག་གིས་གཅིག་མ་སྤངས་ན་ལྟུང་བར་འགྱུར་བའོ། །
་་་་་བསྙིལ་བའི་བསླབ་བྱ་ནི་གནས་ནས་ཕྱུང་བ་དང་འདྲའོ། །
གསོ་སྦྱོང་བཞག་པ་དང་། དགག་དབྱེ་བཞག་པས་ནི་རང་བཞིན་དུ་གནས་པ་དང་ལྷན་ཅིག་ཏུ་གསོ་སྦྱོང་དང་དགག་དབྱེ་བྱེད་པ་སྤང་ཞིང་། ལྷུང་བཟེད་ཁ་སྦུབ་པ་ལ་ནི་རབ་བྱུང་རྣམས་ཀྱིས་ཆོས་དང་ཟང་ཟིང་གི་ལོངས་སྤྱོད་བྱེད་པ་སྤང་བ་ལ་བསླབ་བོ། །
དྲུག་པ་ནན་ཏུར་བྱས་པ་ལས་གྲོལ་བའི་རྒྱུ་དེ་ཐུན་མོང་བ་གཉིས་དང་བྱེ་བྲག་གི་གཉིས་ཏེ། དང་པོ་གཉིས་ནི་དགྲ་བཅོམ་པ་ཐོབ་པ་དང་བཟོད་པ་བྱ་བ་ཡིན་ལ། ཕྱི་མ་གཉིས་ནི་གསོ་སྦྱོང་དང་དགག་དབྱེ་བཞག་པ་གཉིས་ལ་འཇོག་པ་པོའམ་དེས་བསྐོས་པ་དང་ལྷན་ཅིག་ཏུ་གསོ་སྦྱོང་དང་དགག་དབྱེ་བྱས་ན་གྲོལ་བར་འགྱུར་བ་དང་།་་་་་གྲོལ་ཟིན་པ་ལས་གྲོལ་འགྱུར་ཞེས་བརྗོད་པའོ། །
གཞན་ཡང་ནན་ཏུར་སྔ་མའི་སྟེང་དུ་ནན་ཏུར་ཕྱི་མ་བྱས་ན་སྔ་མ་ལས་གྲོལ་བར་འགྱུར་ལ། གནས་ནས་ཕྱུང་བ་ལ་ནི་དེ་ལྟར་མ་ཡིན་ཏེ། དེ་ནི་ཆོས་དང་ཟང་ཟིང་མཐའ་དག་གིས་སྤངས་ཟིན་པའི་ཕྱིར་རོ། །
ཡན་ལག་གི་དོན་ནི། ནན་ཏུར་བྱ་བའི་གཞི་ནི་ནན་ཏུར་གྱི་རྒྱུ་སྟེ། རྒྱུ་འཐབ་ཀྲོལ་བྱེད་པ་ལ་སོགས་པ་དེ་མ་ཞི་སྟེ་འཕྲོ་མི་གཅོད་ཅིང་ཕྱིར་མ་བཅོས་པར་དགེ་འདུན་གྱིས་ཤེས་ནས་་་་་་མཐོང་ཐོས་དོགས་གསུམ་གྱིས་ཤེས་ནས་ཞེས་གསུང་ཡང་མཐོང་ཐོས་གཉིས་ཀྱིས་ཡིད་ཆེས་ན་ཡིན་གྱི། དོགས་པས་ནི་མ་ཡིན་ཏེ་ཊཱི་ཀ་ལས་ཡིད་ཆེས་པར་གྱུར་ན་ཞེས་གསུངས་པའོ། །
ནན་ཏུར་གྱི་ལས་བྱའོ་ཞེས་སྦྱར་རོ། །
དེའང་ཉེས་པ་གླེང་བ་པོས་ཁྱོད་ལ་ཉེས་པ་འདི་ཡོད་དོ་ཞེས་སོ་སོར་གོ་བར་བྱས་ཤེས་པར་བྱས་ཤིང་ཉེས་པ་ཁས་ལེན་དུ་བཅུག་ནས་་་་་་ལུང་གཞིར་ཁས་བླངས་པ་དང་ཞེས་གསུངས་ལ། འགྲེལ་ཆུང་གི་མདོ་རྩར་དམ་བཅར་བཅུག་ནས་ཞེས་ཏེ་ཉེས་པ་ཁས་ལེན་དུ་བཅུག་ནའོ། །

ནན་ཏུར་གྱི་ལས་བྱའོ། །
དེའང་ནན་ཏུར་བྱ་བའི་གང་ཟག་དེ་དགེ་འདུན་གྱི་མངོན་སུམ་དུ་འཇོག་པ་སྟེ་མངོན་སུམ་དུ་བཞག་པ་་་་་་ལུང་གཞི་ལས་མངོན་སུམ་དུ་གྱུར་པར་བྱེད་པའོ་ཞེས་གསུངས། མི་དེ་དགེ་འདུན་གྱི་ནང་དུ་བཀུག་ལ་ཞེས་འགྲེལ་ཆུང་ལས་བཤད་ལ་དགེ་འདུན་གྱིས་ནན་ཏུར་གྱི་ལས་བྱའོ། །
ལྟུང་བ་གླེང་བ་བོ་རང་མ་བྱུང་ན་དགེ་འདུན་གྱིས་བཏང་སྙོམས་སུ་བྱའམ། འོན་ཏེ་དགེ་འདུན་ཐམས་ཅད་ཀྱིས་གླེང་བར་བྱ་སྙམ་ན། དགེ་འདུན་གྱིས་བསྐོས་པས་གླེང་བ་པོས་གླེངས་པར་བྱའོ། །
ཊཱི་ཀ་ལས་དགེ་འདུན་ཐམས་ཅད་ཀྱིས་གཤེ་བ་གང་ཡིན་པ་དེ་ནི་མི་རིགས་ཤིང་མི་མཛེས་པས་ཞེས་གསུངས་པས། གླེང་བ་པོ་བསྐོས་ཏེ་གླེང་བའོ། །
གླེང་བ་པོས་སོ་སོར་ཤེས་པར་བྱས་ཤིང་ཞེས་པ་དང་། མངོན་སུམ་དུ་འཇོག་པ་ལ་ཞེས་སྨོས་ནས། དེ་གཉིས་ཀྱི་དམིགས་བསལ་ནི། འདུ་བ་མི་སྟེར་ན་ཞེས་ཏེ། ནན་ཏུར་བྱ་བའི་ཡུལ་གང་ཟག་དེ་དགེ་འདུན་གྱི་མངོན་སུམ་དུ་འདུ་བ་མི་སྟེར་ན། དགེ་འདུན་གྱི་མངོན་སུམ་དུ་བཞག་པ་མ་ཡིན་པར་ཡང་ནན་ཏུར་བྱ་ཞིང་གླེང་བ་པོས་ཉེས་པ་གླེང་བ་མེད་ཅིང་། གང་ཟག་དེས་ཉེས་པ་ཁས་བླངས་པ་མེད་ཀྱང་གང་ཟག་དེ་ནན་ཏུར་གྱི་རྒྱུ་དང་ལྡན་པར་དགེ་འདུན་ལ་གྲགས་པ་ཙམ་གྱིས་ནན་ཏུར་བྱ་སྟེ། འདི་ནི་ཆད་པ་འདིའི་རྒྱུད་དང་ལྡན་ན་སྙམ་དུ་་་་་་དགེ་འདུན་གྱིས་མཁྱེན་པ་བཞིན་དུ་ཆད་པ་བཅད་དོ། །
་་་་་མ་མཐོང་བ་ལ་ནི་ཁས་ལེན་པ་ཞེས་པ་ན། ཕྱིར་མི་འཆོས་པ་གནས་ནས་དབྱུང་བ་ལ་སོགས་པ་ནན་ཏུར་གཞན་རྣམས་ལ་ནི་ཡུལ་དེས་ཉེས་པ་ཁས་ལེན་པ་ཡན་ལག་ཡིན་ན། འདི་ལ་ཡང་ཁས་ལེན་པ་ཡན་ལག་ཡིན་ནམ་ཞེ་ན་མ་མཐོང་བ་གནས་ནས་དབྱུང་བ་རྒྱུ་ཡོད་པ་ལ་ནི་རང་ལ་ཉེས་ལྟུང་བྱུང་བ་ཐམས་ཅད་ཁས་ལེན་པ་ཆོས་ཅན་མ་མཐོང་བ་གནས་ནས་དབྱུང་བ་འཆགས་པའི་ཡན་ལག་མ་ཡིན་ཏེ། མ་མཐོང་བ་གནས་ནས་དབྱུང་བའི་རྒྱུ་ཡོད་པ་ཉིད་རྣམ་པར་བཤིག་པའི་ཕྱིར་རོ། །
འོ་ན་ཅི་ཞིག་ཡན་ལག་ཡིན་ཞེ་ན། རང་གི་རྣམ་བཤད་དང་ཊཱི་ཀ་ལས་གྲགས་པ་དང་མངོན་སུམ་གྱི་དངོས་པོ་དེ་གཉིས་ཡན་ལག་ཡིན་ཞེས་གསུངས་ཏེ། ཆད་པའི་རྒྱུ་ཉེས་པ་དེ་དང་ལྡན་ནོ་ཞེས་དགེ་འདུན་ལ་གྲགས་པ་དང་། ཉེས་པ་དེ་བྱེད་པ་གླེང་བྱེད་ཀྱིས་མངོན་སུམ་དུ་མཐོང་བ་ཡན་ལག་ཡིན་པས། འདི་ནི་ཆད་པ་འདིའི་རྒྱུ་དང་ལྡན་ནོ་སྙམ་དུ་དགེ་འདུན་གྱིས་མཁྱེན་པ་བཞིན་དུ་ཆད་པ་གཅོད་དོ། །
འོ་ན་མ་མཐོང་བ་ལ་ནི་ཞེས་པའི་གཞུང་འདིས་ནན་ཏུར་བྱ་བར་བསྟན་ནམ། མི་བྱ་བར་བསྟན། དང་པོ་ལྟར་ན་་་་་་གཞུང་འདི་ཉིད་ཀྱི་ནི་ཊཱི་ཀ་ལས་དེ་ལ་ནན་ཏུར་གྱི་ལས་མི་བྱ་བ་ཡིན་པས། ཞེས་བཤད་པ་དང་འགལ་ལ། གཉིས་པ་ལྟར་ན་་་་་་མ་མཐོང་བ་ལ་ནི་ཞེས་པ་ནི་གཞུང་འདི་ཉིད་ཀྱི་འགྲེལ་ཆུང་ལས།་་་་་ཅི་ཡང་མི་སྨྲ་བ་ཁ་བཙུམ་སྟེ་འདུག་པ་མི་བཅན་གྱི་ཉེས་པ་དགེ་འདུན་གྱིས་མཁྱེན་པ་བཞིན་དུ་ཆད་པ་བཅད་དོ་ཞེས་བཤད་པ་དང་འགལ་ཞེ་ན། དངོས་སུ་ནི་ནན་ཏུར་མི་བྱ་བར་བསྟན་ཏེ། རྒྱུ་ཡོད་པ་ཉིད་རྣམ་པར་བཤིག་པའི་ཕྱིར་ཞེས་གསུངས་པས་ཤུགས་ཀྱིས་ནི་ནན་ཏུར་བྱ་བར་བསྟན་ཏེ། ཉེས་པ་ཁས་མི་ལེན་ན་ཡང་། རང་གི་རྣམ་བཤད་དང་ཊཱི་ཀ་ལས་གྲགས་པ་དང་མངོན་སུམ་ཡན་ལག་ཡིན་པར་གསུངས་པའི་ཕྱིར་དང་། འགྲེལ་ཆུང་ལས་ཉེས་པ་དགེ་འདུན་གྱིས་མཁྱེན་པ་བཞིན་དུ་ཆད་པ་བཅད་དོ་ཞེས་གསུངས་སོ། །
སྐབས་མི་འབྱེད་ན་ཡང་ཞེས་པ་ནི་ལུང་རྣམ་འབྱེད་ལས་སྐབས་མི་འབྱེད་ན་ཡང་མ་གུས་པ་དེ་ཉིད་ཀྱིས་བསྐྲད་པའི་ལས་བྱའོ་ཞེས་ཁྱིམ་སུན་འབྱིན་པ་པོ་དེ་བདག་ཉིད་ལ་ཉེས་པ་གླེང་བའི་སྐབས་མི་འབྱེད་ན་ཡང་ཁྱིམ་སུན་འབྱིན་པ་པོ་དེ་དེ་ལ་བསྐྲད་པ་ནན་ཏུར་བྱེད་པར་ནི་གསུངས་ལ། སྐབས་མི་འབྱེད་ན་ཉེས་པ་ཁས་ལེན་པ་གཞི་མ་གྲུབ་པའི་ཕྱིར་ན། ཉེས་པ་ཁས་ལེན་པ་ནི་ནན་ཏུར་གྱི་ཡན་ལག་མ་ཡིན་ནོ་་་་་་དཔེར་ན་མོ་ཤམ་གྱི་བུ་གཞི་མ་གྲུབ་པའི་ཕྱིར་ན། མོ་ཤམ་གྱི་བུ་ནན་ཏུར་གྱི་ཡན་ལག་མ་ཡིན་པ་བཞིན་ནོ། །

ཞེས་སྟོན་པ་ནི་་་་་་ཁྱིམ་སུན་འབྱིན་པ་བསྐྲད་པ་ནན་ཏུར་གྱི་རྒྱུ་དང་ལྡན་པ་སྟེ། སྐབས་མི་འབྱེད་ན་ཡང་ཞེས་གསུངས་ཏེ། ནན་ཏུར་བྱ་བའི་ཡུལ་དེ་བདག་ལ་ཉེས་པ་མ་གླེང་ཞིག་ཅེས་ཉེས་པ་གླེང་བའི་སྐབས་མི་འབྱེད་ན་ཡང་སྔར་ཁྱིམ་སུན་ཕྱུང་བ་ལ་སོགས་པའི་རྒྱུ་མཚན་གྱིས་བསྐྲད་པ་ལ་སོགས་པའི་ནན་ཏུར་བྱ་བ་ལ་ནི་ཆོས་ཅན། ཡང་ཞེས་པ་ཉེས་པ་ཁས་ལེན་པ་ཡན་ལག་མ་ཡིན་ཏེ་ཞེས་གོང་དུ་སྙེག་སྟེ། ཉེས་པ་ཁས་ལེན་པ་ཡན་ལག་ཡིན་པར་རྒྱུ་གཉིས་ཀྱིས་མི་རིགས་པའི་ཕྱིར་རོ། །
དེའང་ཉེས་པ་ཁས་ལེན་པ་མེད་པའི་ཕྱིར་དང་། ཁས་བླང་ངོ་སྙམ་དུ་སེམས་པ་ཡང་མེད་པའི་ཕྱིར་རོ་ཞེས་པ་སྟེ། རང་གི་རྣམ་བཤད་དང་ཊཱི་ཀ་ལས་འདིར་རྒྱུ་གཉིས་ཀྱིས་མི་རིགས་ཏེ་སྐབས་མི་འབྱེད་པའི་གང་ཟག་ལ་གླེང་བ་ཉིད་ཀྱང་མི་བྱ་ན་ཁས་ལེན་པ་ལྟ་ག་ལ་ཡོད་དེ། ཁས་ལེན་པ་མེད་པ་་་་་་དེའི་ཕྱིར་རྒྱུ་གཅིག་གིས་ཀྱང་མི་རིགས་ལ། གང་སྐབས་མི་འབྱེད་པ་དེ་ལ་ཇི་ལྟར་བྱས་ཀྱང་སྐབས་རྙེད་ཅིང་གླེང་བ་ལ་ཁས་བླང་ངོ་སྙམ་དུ་སེམས་པར་མི་འགྱུར་བས་་་་་་ཁས་བླང་ངོ་སྙམ་དུ་སེམས་པ་ཡང་མེད་པ་དེའི་ཕྱིར་རྒྱུ་གཉིས་པོ་དེས་ཀྱང་མི་རིགས་སོ་ཞེ་ན། འོ་ན་འདི་ལ་ཅི་ཞིག་ཡན་ལག་ཡིན་ཞེ་ན། རང་གི་རྣམ་བཤད་དང་ཊཱི་ཀ་ལས་གྲགས་པ་དང་མངོན་སུམ་གྱི་དངོས་པོ་དེ་གཉིས་ཡན་ལག་ཡིན་གྱི་ཞེས་གསུངས་ཏེ། དེའི་དོན་ནི་སྔ་མ་བཞིན་ནོ། །
སྐབས་མི་འབྱེད་ན་ཡང་མི་རིགས་པའི་ཕྱིར་རོ་ཞེས་པའི་མདོ་འདིའི་ལུང་ཁུངས་ནི། ལུང་རྣམ་འབྱེད་ཀྱི་ཁྱིམ་སུན་འབྱིན་པའི་དགེ་འདུན་ལྷག་མའི་སྐབས་ལས། ནམ་སོ་དང་འགྲོ་མགྱོགས་ཀྱིས་ཁྱིམ་པ་སུན་དབྱུང་སྟེ་བསྐྲད་པ་ནན་ཏུར་བྱ་བའི་སྐབས་སུ་་་་་་སྐབས་མ་ཕྱེ་ན་མ་གུས་པ་དེ་ཉིད་ཀྱིས་བསྐྲད་པའི་ལས་བྱའོ་ཞེས་གསུངས་ཏེ། ལུང་དེས་དངོས་སུ་བསྟན་པ་དང་ཤུགས་ཀྱིས་བསྟན་པ་སྟེ་གཉིས་ལས། དང་པོ་ནི་ཁྱིམ་སུན་འབྱིན་པ་བསྐྲད་པ་ནན་ཏུར་གྱི་རྒྱུ་དང་ལྡན་པ་སྟེ་སྐབས་མི་འབྱེད་པ་དག་ལ་ཡང་ངོ་་་་་་དེ་བསྐྲད་པའི་ལས་བྱ་ཞེས་གཞུང་འོག་མས་བསྡུས་ལ། སྐབས་མི་འབྱེད་ན་ཡང་བསྐྲད་པ་ནན་ཏུར་བྱ་བར་ལུང་ལས་དངོས་སུ་གསུངས་པས། ནན་ཏུར་དེ་ལ་ཁས་ལེན་པ་ཡན་ལག་མ་ཡིན་པར་ཤུགས་ཀྱིས་བསྟན་པ་དང་། བསྐྲད་པ་གཅིག་པུ་མ་ཟད་་་་་་ནན་ཏུར་གཞན་ལ་ཡང་ཁྱབ་ཆེར་སྦྱར་ཏེ་བསྟན་པའི་ཕྱིར། སྐབས་མི་འབྱེད་ན་ཡང་མི་རིགས་པའི་ཕྱིར་ཞེས་སྤྱིར་མདོ་འདི་གསུངས་སོ། །
ལྟུང་བ་གླེང་བ་པོ་རང་མ་ལངས་ན་་་་་་དགེ་འདུན་གྱིས་བསྐོ་བས་བསླབ་ཞེས་པ་འདི་དང་སྔར་་་་་་གླེང་བ་པོ་མ་བྱུང་ན་དགེ་འདུན་གྱིས་གླེང་ཞེས་བསྟན་པའི་ཁྱད་པར་ཅི་ཞེ་ན། སྔ་མ་ནི་དགེ་འདུན་ཐམས་ཅད་ཀྱིས་གཤེ་མི་རིགས་པས་གླེང་བ་པོ་བསྐོས་ནས་གླེང་བར་བསྟན་ལ། ཕྱི་མ་འདིས་ནི་གླེང་བ་པོ་བསྐོ་བ་དེ་སྒྲུབ་པའི་བསླབ་པར་བསྟན་ཏེ། གཞན་དུ་ན་དགེ་འདུན་རྣམས་ཐུགས་རྗེ་ཆུང་བར་འགྱུར་བའི་ཕྱིར་རོ། །
ད་ནི་གང་ལ་བཟོད་པ་བླངས་པའི་ཡུལ་བསྟན་པའི་ཕྱིར་གཤེ་བ་དང་ཞེས་པ་ནས་སོ། །
འདིའི་སྤྱི་དོན་ལ་གཉིས་ལས། དགོས་པའི་དོན་དང་། བསྡུས་པའི་དོན་ཏོ། །
དང་པོ་ནི། བཟོད་པར་བྱ་བའི་ལས་བྱས་པས་ཡུལ་དེ་ཆད་པ་ལས་གྲོལ་བར་འགྱུར་བའོ། །
གཉིས་པ་བསྡུས་པའི་དོན་ལ་གསུམ་ལས། དང་པོ་གང་ལ་བཟོད་པ་བླངས་པའི་ཡུལ་ནི་ཆོས་དགུ་ལྡན་ཏེ། དེའང་བསམ་པ་ཕྱིན་ཅི་ལོག་མི་སེམས་ཤིང་ཡང་དག་པའི་བསམ་པ་སེམས་པ་ནི། གཤེ་བ་དང་ཁྲོ་བ་དང་སྤྱོ་བ་ཉིད་མི་འཛིན་ཞེས་སོ། །

རྟེན་ཕྱིན་ཅི་ལོག་མི་བརྟེན་ཅིང་ཡང་དག་པའི་རྟེན་ལ་བརྟེན་པ་ནི། ལུང་རྣམ་འབྱེད་ཀྱི་འགྲེལ་པ་ལས། བླའི་གྲྭ་ཞེས་བྱ་བ་ནི་རྒྱལ་པོས་བསྐོས་པའི་གྲྭའོ། །
འོག་ཟུར་ཞེས་བྱ་བ་ནི་ཡུལ་མིའི་ཚོགས་སོ་ཞེས་སོ། །
་་་་་བླའི་གྲྭ་དང་འོག་ཟུར་དང་ཉེ་དུའི་གང་ཟག་རྟེན་ཉིད་དུ་མི་འཛིན་ཞེས་པ་ནས་སོ། །
ཆ་ལུགས་ཕྱིན་ཅི་ལོག་མི་འཆང་ཞིང་ཡང་དག་པའི་ཆ་ལུགས་འཆང་བ་ནི། ཁྱིམ་པ་དང་མུ་སྟེགས་ཅན་གྱི་རྒྱལ་མཚན་འཆང་བར་མི་བྱེད་ཅེས་སོ། །
རྟེན་དང་བསླབ་པ་ཕྱིན་ཅི་ལོག་སྤོང་ཞིང་ཡང་དག་པའི་བསླབ་པ་ལ་སློབ་པ་ནི་མུ་སྟེགས་ཅན་ལ་སྟེན་པར་མི་བྱེད་ཆོ་ག་མ་ཡིན་པ་སྤྱོད་པར་མི་བྱེད་ཅེས་པ་ནས་སོ། །
ང་རྒྱལ་དང་རྒྱགས་པ་གཞོམ་པ་ནི། སྐྲ་འགྲེང་བར་འགྱུར་བ་དང་ཞེས་པ་ནས་སོ། །
མཉམ་པའི་སྤྱོད་པ་ལ་སློབ་པ་ནི་འབྱུང་བར་བསྐྱེད་པ་དང་ཞེས་པ་ནས་སོ། །
ནན་ཏུར་གྱི་རྒྱུ་སྟོང་བ་ནི་རྒྱུ་ལས་ཕྱིར་བཟློག་པ་ཞེས་སོ། །
རང་གིས་ལན་གསུམ་དུ་གསོལ་བ་འདེབས་པ་ནི། བཟོད་པ་གསོལ་བ་ལའོ་ཞེས་སོ། །
དེ་ལྟར་བརྒྱད་ནི་སྐབས་འདི་ཉིད་ནས་གསུངས་ལ། དེའི་སྟེང་དུ་ཚོགས་སུ་མ་ལོངས་པ་དང་དགུ་སྟེ། དེ་ནི་སྔར་ལས་ཀྱི་གཞི་ལས། ཚོགས་ཀྱིས་མི་བྱའོ་ཞེས་གསུངས་པས་སོ། །
གཉིས་པ་གང་གིས་བཟོད་པ་ལེན་པའི་རྟེན་ནི་ཆོས་ལྔ་ལྡན་ཏེ། དགེ་འདུན་མཚན་ཉིད་བཞི་ལྡན་གྱི་སྟེང་དུ་ཆད་པ་གཅོད་བྱེད་དམ་དེས་བསྐོས་པ་ཡིན་པ་སྟེ། ནན་ཏུར་བྱེད་པ་དག་གིས་མ་བསྐོས་ན་ནན་ཏུར་བྱེད་པ་མི་འཆགས་ཞེས་པས་གྲུབ་བོ། །
གསུམ་པ་ཇི་ལྟར་བཟོད་པ་བླང་བའི་ཆོ་ག་ནི་སྦྱོར་དངོས་མཇུག་གསུམ་སྟེ། སྦྱོར་བ་ནི་འདུ་བའི་སྐབས་རྗེས་སུ་སྒྲུབ་པ་དང་། ཕྱག་འཚལ་ནས་ཙོག་པུར་འདུག་སྟེ་ཐལ་མོ་སྦྱར་ནས་གསོལ་བ་ལན་གསུམ་གདབ་བོ། །
དངོས་གཞི་ནི་གསོལ་བཞིའི་ལས་བྱ་ཞིང་། མཇུག་ཏུ་ལས་ཀྱི་མཇུག་སྡུད་བརྗོད་པའོ། །
དེ་ལྟར་སྤྱིའི་དོན་བསྟན་ནས། ཡན་ལག་གི་དོན་ནི། གཤེ་བ་དང་ཁྲོ་བ་དང་སྤྱོ་བ་ཉིད་མི་འཛིན་པ་དང་ཞེས་སྦྱར་ཏེ། གཤེ་བ་ནི་ཁྱིམ་པ་ཕྱོགས་ཀྱི་སྐྱོན་གྱིས་སྨོད་པ་སྟེ། སྤྱོ་བ་ནི་རབ་ཏུ་བྱུང་བའི་སྐྱོན་གྱིས་སྨོད་པའོ། །
འཚོ་བ་དང་ལྟ་བ་ཉམས་པའི་སྒོ་ནས་གཤེ་བ་དང་། ཚུལ་ཁྲིམས་དང་ཆོ་ག་ཉམས་པའི་སྒོ་ནས་སྤྱོ་བའོ་ཞེས་ཀྱང་རུང་ངོ་། །
དགེ་འདུན་གྱི་རྙེད་པ་མེད་པ་དང་གནས་མེད་པར་བྱ་བར་སེམས་པ་ཉིད་མི་འཛིན་པ་དང་ཞེས་སྦྱར་རོ། །
བླའི་གྲྭ་དང་འོག་ཟུར་དང་ཉེ་དུའི་གང་ཟག་རྟེན་ཉིད་མི་འཛིན་པ་དང་ཞེས་སྦྱར་ཏེ།་་་་་དམིགས་བསལ་ནི་ཁྱིམ་པ་བཟོད་པ་གསོལ་བར་བྱེད་ན་ནི་ཁྱིམ་པ་དེའི་ཉེ་དུའི་གང་ཟག་རྟེན་ཉིད་དུ་འཛིན་ཡང་རུང་སྟེ་དེས་དེ་རྟེན་ཉིད་དུ་འཛིན་པ་ལ་མི་རིགས་པ་མེད་པའི་ཕྱིར་རོ། །
དགེ་འདུན་རྟེན་མ་ཡིན་པ་ཉིད་དུ་མི་འཛིན་པ་དང་ཞེས་སོ། །
ཁྱིམ་པ་དང་མུ་སྟེགས་ཅན་གྱི་རྒྱལ་མཚན་འཆང་བར་མི་བྱེད་པ་དང་ཅེས་སྦྱར་ཏེ།་་་་་དམིགས་བསལ་ནི་ཁྱིམ་པས་བཟོད་པ་གསོལ་བར་བྱེད་ན་ནི་དེ་ཁྱིམ་པའི་རྒྱལ་མཚན་འཆང་ཡང་རུང་སྟེ། དེས་རྒྱལ་མཚན་དེ་འཆང་བ་ལ་མི་རིགས་པ་མེད་པའི་ཕྱིར་རོ། །
མུ་སྟེགས་ཅན་ལ་བརྟེན་པར་མི་བྱེད་པ་དང་ཞེས་སྦྱོར་རོ། །
ཆོ་ག་མ་ཡིན་པ་་་་་་བཅས་པའི་ཁ་ན་མ་ཐོ་བ་སྤྱོད་པར་མི་བྱེད་པ་དང་ཞེས་སྦྱར་ཏེ།་་་་་རང་བཞིན་གྱི་ཁ་ན་མ་ཐོ་བ་སྤོང་བའི། དམིགས་བསལ་ནི་འདུ་བ་མི་སྟེར་ན་གྲགས་པ་ཙམ་གྱིས་སོ་ཞེས་སོ། །
དགེ་སློང་གིས་བསླབ་པ་དག་ལ་མི་སློབ་པར་མི་བྱེད་པ་དང་ཞེས་སོ། །

འཐབ་ཀྲོལ་བྱེད་པ་ལ་་་་་་གསོལ་བཞིའི་ལས་ཀྱིས་བསྡིགས་པར་བྱའོ་ཞེས་གསུངས་ཀྱང་། ཁ་ཅིག་འདི་སྙམ་དུ་བསྡིགས་པ་ནན་ཏུར་བྱ་བའི་སྐབས་མེད་པར་འགྱུར་ཏེ། གླེང་དྲན་མ་བྱས་པར་ནི་སྤྱིར་བཏང་ལ་ནན་ཏུར་མི་འཆགས་ལ། གླེང་དྲན་བྱེད་པ་ན་སྐབས་འབྱེད་མི་འབྱེད་གཉིས་ལས། མཐའ་དག་ལ་སྐབས་མི་འབྱེད་ན་བཀའ་བློ་མི་བདེ་བའི་ལྷག་མར་ཁ་འཁྱོགས་པར་འགྱུར་ཞིང་། ཕྱོགས་འགའ་ལ་སྐབས་མི་འབྱེད་ན་བརྗོད་བཅས་དང་ཕུར་བ་དང་བཅས་པ་ལ་སོགས་སུ་ཁ་འཁྱོགས་པར་འགྱུར་རོ། །
སྐབས་འབྱེད་ན་དེ་ལ་ཉེས་པ་གླེང་བ་ན། ཉེས་པ་ཁས་ལེན་མི་ལེན་གཉིས་ལས། ཉེས་པ་ཁས་མི་ལེན་ན་ནི་མ་མཐོང་བ་གནས་ནས་དབྱུང་བ་བྱེད་དགོས་ལ། ཉེས་པ་ཁས་བླངས་ན་ཉེས་པ་ཕྱིར་འཆོས་མི་འཆོས་གཉིས་ལས། ཕྱིར་མི་འཆོས་ན་ནི་ཕྱིར་མི་འཆོས་པ་གནས་ནས་དབྱུང་བ་བྱེད་དགོས་ཤིང་། ཉེས་པ་ཕྱིར་འཆོས་ཏེ་ཉེས་པའི་རྒྱུན་སྡོམ་ན་ཡང་ནན་ཏུར་མི་བྱེད་པས། བསྡིགས་པ་ནན་ཏུར་གཞི་སྟོར་གྱི་སྐྱོན་དུ་འགྱུར་རོ། །
དེ་བཞིན་དུ་སྨད་པ་དང་བསྐྲད་པ་ལ་སོགས་པ་ཡང་གཞི་སྟོར་གྱི་སྐྱོན་དུ་འགྱུར་རོ་ཞེ་ན། དེའི་སྐྱོན་མེད་དེ། ནན་ཏུར་བྱ་བའི་ཡུལ་དེས་མཐའ་དག་ལ་ལྟུང་བ་སྐབས་མི་འབྱེད་པ་ལ་སོགས་པར་གྱུར་ཀྱང་། བཀའ་བློ་མི་བདེ་བ་ལ་སོགས་པ་གཞན་དུ་ཁ་འཁྱོགས་སུ་མི་འཇུག་པར་བསྡིགས་སྨད་བསྐྲད་པ་ལ་སོགས་པའི་ནན་ཏུར་གྱི་གཞི་གང་ཡིན་པ་དེ་ཉིད་ནན་ཏུར་གཞི་བཙན་དུ་བྱས་པ་ཡིན་ཏེ། ཁྱིམ་སུན་འབྱིན་པ་བསྐྲད་པ་ནན་ཏུར་གྱི་རྒྱུ་དང་ལྡན་པ་སྟེ་་་་་་སྐབས་མི་འབྱེད་པ་དག་ལ་ཡང་ངོ་། །
བསྐྲད་པའི་ལས་བྱ་སྟེ་བཀའ་བློ་མི་བདེ་བའི་ལྷག་མར་ཁ་འཁྱོགས་སུ་མི་གཞུག་པར་བསྐྲད་པ་ནན་ཏུར་བྱ་བ་ཉིད་དོ། །
་་་་་དེ་མ་མཐོང་ངོ་ཞེས་ཟེར་ན་ཡང་ངོ་་་་་་བསྐྲད་པའི་ལས་བྱ་སྟེ་མ་མཐོང་བ་གནས་ནས་དབྱུང་བར་ཁ་འཁྱོགས་སུ་མི་གཞུག་པར་བསྐྲད་པ་ནན་ཏུར་བྱ་བ་ཉིད་དོ། །
ཞེས་བསྐྲད་པ་ནན་ཏུར་གཞི་བཙན་དུ་བྱ་བར་གསུངས་སོ། །
དེའི་གནད་ཀྱིས་བསྡིགས་པ་དང་སྨད་པ་ལྟ་བུའི་ནན་ཏུར་གཞན་ལ་ཡང་རྒྱུ་མཚན་མཚུངས་པའི་ཕྱིར་དང་རིགས་པ་ཡང་དེ་ལྟར་མ་ཡིན་ན། བསྡིགས་སྨད་ལྟ་བུའི་ནན་ཏུར་གཞི་སྟོར་དུ་འགྱུར་བའི་ཕྱིར་རོ། །
འོ་ན་མཐའ་དག་ལ་སྐབས་མི་འབྱེད་ན་ཡང་བཀའ་བློ་མི་བདེ་བའི་དགེ་འདུན་ལྷག་མ་མི་འབྱུང་ན་དེ་འབྱུང་བ་རྒྱུན་ཆད་དུ་འགྱུར་རོ་ཞེ་ན་མི་འགྱུར་ཏེ། ནན་ཏུར་དང་འབྲེལ་བའི་ཉེས་པ་གླེང་བར་འདོད་པ་ན་མཐའ་དག་ལ་སྐབས་མི་འབྱེད་ན་བཀའ་བློ་མི་བདེ་བའི་དགེ་འདུན་ལྷག་མ་འབྱུང་བའི་ཕྱིར་དང་། ནན་ཏུར་དང་འབྲེལ་བ་རང་ལ་ཡང་ནན་ཏུར་བྱས་ནས་བཟོད་པ་ནི་གསོལ། ལྟུང་བ་ཕྱིར་བཅོས་མ་བྱས་པའི་སྐབས་སུ། ལྟུང་བ་གླེང་བར་འདོད་པ་ན་མཐའ་དག་ལ་སྐབས་མི་འབྱེད་པ་ལ་བརྟེན་ནས་བཀའ་བློ་མི་བདེ་བའི་དགེ་འདུན་ལྷག་མ་དེ་འབྱུང་བའི་ཕྱིར་རོ། །
དགེ་འདུན་ལྷག་མའི་ལྟུང་བ་ཕྱིར་མི་འཆོས་པར་རྒྱུན་དུ་བྱེད་པ་ལ་ནི་གཉེན་པོ་ཆུང་བའི་སྒོ་ནས་སྨད་པའོ། །
ཁྱོད་ནི་གནས་གཞན་ལ་བརྟེན་དགོས་པས་གཞན་ལ་གནས་ཤིང་འདུག་ཅིག་བསྒོ་བར་བྱ་སྟེ། དགེ་སློང་བྲམ་ཟེའི་བུ་མོ་ལྟ་བུའི་ཞུས་པ་ལས་་་་་་སྨད་པ་ཞེས་བྱ་བའི་དོན་ཅི་ལགས། ཨུ་པ་ལི་སྨད་པ་ཞེས་བྱ་བ་ནི་དགེ་སློང་གང་གི་ཕྱིར་དགེ་འདུན་ལྷག་མའི་ལྟུང་བར་གྱུར་པ་ལ། ཁྱོད་ཀྱིས་ནམ་ལྟུང་བ་དེ་ལས་སླར་མ་ལོག་པ་དེའི་བར་དུ་གཞན་ལ་གནས་འཆའ་ཞིང་འདུག་ཅིག་ཅེས་བསྒོའོ། །
ཁྱོད་ཀྱིས་གཞན་ལ་གནས་ཤིང་འདུག་ཅིག་ཅེས་གསུངས་ན་དེའི་དོན་ཅི་ལགས་ལུང་ལས་ཁྱོད་གནའ་འཆའ་ཞིག་ཅེས་པ་དེ་ལ་རྒྱུ་ནི་གོ་རྒྱུ་མ་བྱུང་གསུང་ཡང་ཁྱོད་ལྟ་བུ་རང་རྐྱ་མི་ཐུབ་པས་གང་ཟག་གང་ལ་མངའ་བའམ་ངོ་ཚ་ཤེས་པའམ་ཁྲེལ་ཡོད་འབྱུང་བར་འགྱུར་བ་དེ་ལ་གནས་ཏེ་འདུག་པར་བྱའོ་ཞེས་གསུངས་ཏེ། བསྡིགས་པ་དང་བསྐྲད་པ་དང་ཕྱིར་འགྱེད་པ་ལ་ཡང་སྦྱར་དུ་རུང་བར་དགོངས་ནས་མདོ་རྩ་བ་ལས་དེས་འགྲོགས་བཤེས་ལ་བརྟེན་ཏེ་གནས་པར་བྱ་བ་ཉིད་དོ་ཞེས་སོ། །

གསུངས་སོ། །
དེ་ཡང་རྒྱུན་དུ་ཞེས་པ་ནི་ལྷག་མ་རིགས་འདྲ་བཞི་བཏུད་པར་བྱེད་ཅིང་ཕྱིར་མི་འཆོས་པ་ལ་བྱ་སྟེ། ཡང་གཞི་ནས་བསླང་སྟེ་སྤོ་བ་ཞིག་པ་ལ་བྱ་བར་གསུངས་པའི་ཕྱིར་དང་། ཕྱིར་མི་འཆོས་པར་ཞེས་གཞུང་འདི་ཉིད་ལས་གསུངས་པའི་ཕྱིར་རོ། །
ཁ་ཅིག་ན་རེ་བཞི་བཏུད་དུ་བྱེད་ན་ཕྱིར་འཆོས་ཀྱང་སྨད་པ་ནན་ཏུར་བྱ་སྟེ། དེ་ནི་དོན་གྱིས་ན་ཕྱིར་འཆོས་པ་མ་ཡིན་ཏེ། ཕྱིར་འཆོས་པ་ལ་ཕྱིན་ཆད་སྡོམ་སེམས་དགོས་ཤིང་། དེ་ལ་སྡོམ་སེམས་མེད་པའི་ཕྱིར་ཞེས་ཟེར་རོ། །
དེ་ནི་མི་རིགས་ཏེ། གཞུང་འདི་ཉིད་ལས་ཕྱིར་མི་འཆོས་པ་རྒྱུན་དུ་བྱེད་པ་ཞེས་གསུངས་པ་དང་། རིགས་པས་ཀྱང་ལྷག་མ་རིགས་འདྲ་བཞི་བཏུད་བྱེད་ཀྱང་ཕྱིར་འཆོས་པར་བྱེད་པ་ལ་ནི་སྨད་པ་ནན་ཏུར་བྱས་ཀྱང་མི་འཆགས་ཏེ། ནན་ཏུར་བྱས་པ་ལ་དགོས་པ་མེད་པའི་ཕྱིར་རོ། །
བཞི་བཏུད་དུ་བྱེད་ན་དོན་གྱིས་ཕྱིར་འཆོས་པ་མ་ཡིན་ཞེས་ཟེར་བ་དེའང་མ་ངེས་ཏེ། བསམ་པ་ཐག་པ་ནས་ཕྱིན་ཆད་སྡོམ་སེམས་ཀྱིས་ཕྱིར་འཆོས་པར་བྱེད་ཀྱང་། གཉེན་པོ་མི་བརྟན་པའི་རིགས་སྲིད་པའི་ཕྱིར་རོ། །
ཊཱི་ཀ་ལས་ཕྱིར་མ་བཅོས་པ་ཞེས་སོ། །
ཕྱིར་འགྱེད་བྱས་པ་འདི་ལ་བཟོད་པ་གསོལ་བའི་ལས་ཀྱི་གནས་སྐབས་སུ་སྟེ། ལུང་གཞི་ལས་བཟོད་པར་བྱ་བའི་གསོལ་བའི་ལས་བྱས་ཟིན་པའི་གནས་སྐབས་སུ་ཁྱིམ་པ་དེ་ལ་བཟོད་པར་གསོལ་དུ་གཞུག་གོ་ཞེས་སོ། །
་་་་་ཁྱིམ་པ་མ་དད་པ་སྐྱེ་སླ་བ་དེ་ལ་གནོད་པ་བྱས་པ་ཡོད་པའི་ཕྱིར་རོ་ཞེས་བླ་མ་རྣམས་གསུང་ངོ་། །
ཕྱིར་འགྱེད་བྱས་པ་བཟོད་པ་བྱ་བའི་སྐབས་་་་་་འདིར་ལུང་ལས་གསོལ་བ་ཙམ་ཞིག་གསུངས་ཀྱི། བརྗོད་པའི་ཆོ་ག་ནི་ལུང་ན་མི་སྣང་ཡང་། ཀརྨ་ཤ་ཏཾ་ལས་བརྗོད་པའི་ཆོ་ག་ཡང་བཤད་དོ། །
་་་་་ཊཱི་ཀ་ལས་གསོལ་བ་བྱ་སྟེ་དེ་ཁྱིམ་པ་ལ་བཟོད་པ་གསོལ་དུ་འཇུག་པར་བྱ་སྟེ་ཁྱིམ་པས་བཟོད་པ་ཉིད་བཟོད་པ་བྱས་པ་ཡིན་ཞེས་བཤད་ཅིང་རང་གི་རྣམ་བཤད་ལས། ཁྱིམ་པ་དེ་ལ་བཟོད་པར་གསོལ་དུ་གཞུག་པ་ཡིན་པར་བལྟ་བར་བྱའི་འདིར་ལས་ནི་མི་བྱའོ་ཞེས་པ་ནི་གསོལ་བ་བྱས་མ་ཐག་པའི་སྐབས་འདིར་ལས་བརྗོད་པ་ནི་མི་བྱའོ་ཞེས་པ་སྟེ་གསོལ་བ་བྱས་ནས་ཁྱིམ་པ་ལ་བཟོད་པར་གསོལ་བའི་འོག་ཏུ་ལས་བརྗོད་པ་གསུམ་མཇུག་སྡུད་དང་བཅས་པ་བྱའོ། །
གནས་དབྱུང་གསུམ་སྐབས་འདིར་བསྟན་ཏེ་དང་པོ་་་་་་ཕྱིར་མི་འཆོས་པར་གནས་ནས་དབྱུང་བ་ནི་་་་་་གླེང་བྱ་ལ་་་་་་ལྟུང་བ་་་་་་བྱུང་བ་དེ་དགེ་འདུན་རྣམས་ལ་གྲགས་པ་ཞེས་པ་ནས་ཏེ། ཊཱི་ཀ་ལས་ལྟུང་བ་གྲགས་པ་ཞེས་བྱ་བ་ནི་ལྟུང་བ་དེ་གནས་ནས་འབྱིན་པར་བྱེད་པས་ཤེས་པར་གྱུར་པའོ། །
་་་་་སྟེ་དགེ་འདུན་རྣམས་ཀྱིས་ཤེས་པར་གྱུར་པ། ཞེས་བཤད་ཅིང་། འགྲེལ་ཆུང་ལས་ལྟུང་བ་བྱུང་བ་དེ་བདག་གིས་ཀྱང་ཤེས། དགེ་འདུན་གྱིས་ཀྱང་ཤེས་ཞེས་བཤད་དོ། །
སྔར་ཕྱིར་མ་བཅོས་པའི་ངོ་བོ་བསྡོམས་པས་ད་ལྟར་ཕྱིར་བཅོས་སུ་མི་རུང་བ་ཕྱིར་འཆོས་པར་རྗེས་སུ་བསྒྲུབ་པར་མི་བྱེད་པ་ལ་ནི་གནས་ནས་དབྱུང་བར་བྱའོ་ཞེས་གཞུང་ཚིག་གི་གོ་རིམ་དེ་ལྟར་སྦྱར་རོ། །
་་་་་ཕྱིར་འཆོས་པར་རྗེས་སུ་བསྒྲུབ་པར་མི་བྱེད་པ་ཞེས་པ་འདི་ནི་ཕྱིར་མི་འཆོས་པ་གནས་དབྱུང་བའི་གཞུང་གི་རྩ་བ་ཡིན་པར་འགྲེལ་ཆུང་ལས་བཤད་པ་སྟེ་ལེགས་སོ། །
སྐབས་འདིར་རྒྱ་ཆེ་འགྲེལ་ལ་འགྱུར་སྐྱོན་ཡོད་དོ། །
གཉིས་པ་་་་་་མ་མཐོང་བ་གནས་ནས་དབྱུང་བ་ནི་མ་མཐོང་ངོ་ཞེས་ཟེར་ཞིང་ཞེས་ཏེ། གཞུང་ཚིག་སྔ་མ་དེ་རྣམས་འདིར་ཡང་སྦྱར་ཏེ། ལྟུང་བ་གྲགས་པ་ཕྱིར་མི་བཅོས་པ་སྡོམ་པས་ཕྱིར་བཅོས་སུ་མི་རུང་བ། དེ་མ་མཐོང་ངོ་ཞེས་ཟེར་བ་དེ་ལ་ནི་གནས་དབྱུང་བར་བྱའོ་ཞེས་སྦྱར་རོ། །

གསུམ་པ་་་་་་སྡིག་ལྟ་མི་གཏོང་བ་གནས་ནས་དབྱུང་བ་ནི་སྡིག་པ་ཅན་གྱི་ལྟ་བ་ཞེས་པ་ནས་སོ། །
སྤྲོ་བ་མཐོལ་བཤགས་ཀྱི་སྒོ་ནས་དག་པ་སྒྲུབ་པ་ནི། ལྟུང་བ་བཅབ་པར་མི་བྱའོ་ཞེས་པ་ལ་སོགས་པས་བསྟན་ཏོ། །
འདིའི་སྤྱི་དོན་ལ་གཉིས་ཏེ། དགོས་པའི་དོན་དང་། བསྡུམ་པའི་དོན་ཏོ། །
དང་པོ་ནི་ལྟུང་བ་ཕྱིར་བཅོས་བྱས་པའི་དགོས་པ་ལྟུང་བ་དག་པར་འགྱུར་བ་སྟེ། ལུང་གཞི་དང་ཀརྨ་ཤ་ཏཾ་ལས་དབྱུང་བ་བྱས་པ་མ་ཟིན་པའི་སྐབས་ནས་ཁྱོད་ཀྱི་འགྲོ་བ་ནི་གཉིས་ཏེ་དམྱལ་བ་དང་དུད་འགྲོའོ་ཞེས་གསུངས་ནས་དབྱུང་བ་བྱས་པ་ན། ཁྱོད་ཀྱི་འགྲོ་བ་ནི་གཉིས་ཏེ། ལྷའམ་མིའོ་ཞེས་ངན་སོང་དུ་འགྲོ་བའི་ཉེས་པ་དེ་དག་པར་གསུངས་པ་དང་གཞུང་འདི་ཉིད་ལས་མིང་དང་རིགས་དང་ལྡན་པར་བརྗོད་ན་ལྟུང་བ་ལས་ལྡང་ཞེས་གསུངས་པས་སོ། །
ཉིང་དགོས་ནི་་་་་་ལྟུང་བ་དག་པར་བྱས་པ་ལ་གནས་སྐབས་དང་མཐར་ཐུག་གི་དགོས་པ་གཉིས་ཡོད་པའི་དང་པོ་ནི་ལྷ་མི་ལ་སོགས་པ་འཐོབ་པ་དང་། གཉིས་པ་ནི། ཚུལ་ཁྲིམས་དག་པའི་ཕན་ཡོན་བཅུ་ཐོབ་པ་སྟེ། ཉན་ཐོས་ཀྱི་ས་ལས་ཕན་ཡོན་རྣམ་པ་བཅུ་ཉིད་དོ་ཞེས་ལྟུང་བ་མ་བྱུང་བས་དག་པ་དང་། བྱུང་ཡང་བཤགས་པས་དག་པའི་ཕན་ཡོན་ཐུན་མོང་དུ་གསུངས་ཤིང་། དེ་གཉིས་དག་པའི་རང་བཞིན་དུ་འདྲ་བའི་ཕྱིར་དང་། སོ་སོ་ཐར་པའི་མདོ་ལས་མཐོལ་ན་དེ་བདེ་བ་ལ་རེག་པར་གནས་པར་འགྱུར་རོ། །
ཞེས་གསུངས་ཤིང་། བམ་པོ་ལྔ་བཅུ་པ་ལས་མཐོལ་ན་ཚུལ་ཁྲིམས་ཀྱི་ཕན་ཡོན་བཅུ་ཐོབ་ཅིང་། མངོན་པར་མཐོ་བ་དང་ངེས་པར་ལེགས་པའི་བདེ་བ་ལ་རེག་པར་གནས་པར་འགྱུར་ཞེས་བཤད་དོ། །
འོ་ན་བཤགས་པས་ལྟུང་བ་དག་ལུགས་ཇི་ལྟར་དག་པ་ཡིན་ཞེ་ན། ཁ་ཅིག་ན་རེ་བཤགས་པས་ལྟུང་བ་འཕེལ་བ་རྒྱུན་ཆད་པ་ཙམ་ཡིན་གྱི་ལས་ཀྱི་ངོ་བོ་མི་འདག་སྟེ། ལུང་གཞི་ལས་དགེ་འདུན་འཚོ་བའི་བྱུང་བའི་སྐབས་ནས་སྡིག་པ་བཤགས་ཀྱང་ལས་དེའི་རྣམ་པར་སྨིན་པའི་རྒྱུན་འདྲ་བ་དག་ཏུ་གྱུར་རོ་ཞེས་གསུངས་པ་དང་། ལུང་ཕྲན་ཚེགས་ལས་བ་ལང་བདག་གི་བྱུང་བའི་སྐབས་ནས། བཤགས་པ་བྱས་ཀྱང་དུད་འགྲོར་སྐྱེས་པར་གསུངས་པས་ཤེས་སོ་ཞེས་ཟེར་རོ། །
དེ་ལ་གནོད་བྱེད་ནི་ལུང་གཞི་དང་ཀརྨ་ཤ་ཏཾ་གྱི་དབྱུང་བའི་སྐབས་དང་གཞུང་འདི་ཉིད་ནས་དག་པར་གསུངས་པ་་་་་་གཞུང་གོང་དུ་དྲངས་པ་དང་འགལ་ལོ། །
གཞན་ཡང་འཕེལ་བ་རྒྱུན་ཆད་པ་ཙམ་ནི་མཐོལ་བས་ཀྱང་འགྲུབ་པས་བཤགས་པ་དོན་མེད་དུ་འགྱུར་བ་དང་། སྡིག་ལྟུང་ངོ་བོ་གཅིག་ཅིང་སྡིག་པ་ནི་སྟོབས་བཞིས་དག་པར་གསུངས་པའི་གནད་དང་འགལ་ལོ། །
་་་་་གཉེན་པོས་མི་འདག་ན་ལྟུང་བ་འདུས་མ་བྱས་སུ་ཐལ་བར་འགྱུར་གསུངས་སྒྲུབ་བྱེད་གཞིག་པ་ནི། བཤགས་པ་བྱས་ཀྱང་རྣམ་སྨིན་མྱོང་བར་གསུངས་པ་ཐམས་ཅད་ནི་ལས་ཀྱི་ལྷག་ལུས་པས་དེའི་འབྲས་བུའམ། ཕྱིར་བཅོས་མཚན་ཉིད་དང་མི་ལྡན་པ་ལ་དགོངས་སོ་ཞེས་གསུང་ངོ་། །
ཁ་ཅིག་ན་རེ་བཤགས་བསྡམ་བྱས་པ་ན་ལྟུང་བའི་བག་ཞད་མ་ལུས་པར་དག་སྟེ། ལས་ཀྱི་ཁ་སྐོང་བཏུབ་པའི་ཕྱིར་རོ་ཟེར་རོ། །
དེ་ལ་གནོད་བྱེད་ནི་་་་་་གཅིག་ལས་འཕྲོས་པ་ལས་ཞེས་ཤ་ལུགས་པ་ཐམས་ཅད་འཆད་ཀྱང་ལུང་ཁུངས་ནོར་བ་སྟེ། གཏམ་གྱི་གཞི་ལས་ནོངས་པ་བསྒོམ་པས་སྤང་བ་ཞེས་པའོ་ཞེས་གསུངས་ལ་དེ་ལ་ལྟུང་བ་ནི་བཅས་པའི་རྟེན་ཅན་གྱི་ལུས་ངག་ཡིད་ཀྱི་ལས་ལ་བཅས་ལ། ལས་ལ་བག་ཆགས་མེད་པ་མི་སྲིད་ཅིང་། བག་ཆགས་ནི་བཤགས་པས་མི་འདག་སྟེ། སྒོམ་བྱུང་ཟག་མེད་ཤེས་རབ་ཀྱིས་སྤང་བྱ་ཡིན་པའི་ཕྱིར་རོ་ཞེས་གསུང་ངོ་། །
སྒྲུབ་བྱེད་གཞིག་པ་ནི། ལས་ཀྱི་ཁ་སྐོང་བཏུབ་པས་ནི། བག་ཞད་ཙམ་ཡང་མ་ལུས་པར་དག་པར་མ་ངེས་ཏེ། ལྟུང་བ་བྱིན་གྱིས་བརླབས་པས་ལས་ཀྱི་ཁ་སྐོང་བཏུབ་ཀྱང་བག་ཞད་ཙམ་ཡང་མ་ལུས་པར་དག་པར་མ་ངེས་པ་བཞིན་ནོ། །

འོ་ན་དག་ལུགས་ཇི་ལྟར་ཡིན་ཞེ་ན། ཤ་མི་ལ་སོགས་་་་་་བླ་མ་རྣམས་ནི་འདི་ལྟར་བཞེད་དེ། ཚུལ་བཞིན་དུ་བཤགས་པར་བྱས་པ་ན་ལྟུང་བའི་མངོན་གྱུར་བྱེད་ལས་དང་བཅས་པ་ནི་འདག་ལ། ས་བོན་བག་ཆགས་དང་བཅས་པ་ནི་མི་འདག་པ་ཡིན་ཏེ། བམ་པོ་ལྔ་བཅུ་པ་ལས། གདུག་པ་ཞེས་བྱ་བ་ནི་ལྟུང་བ་སྟེ། སྦྲུལ་གྱི་དུག་དང་འདྲ་བའི་ཕྱིར་རོ། །
ས་བོན་བག་ཆགས་དང་བཅས་པ་རྣམ་པར་གནོན་པ་སྟེ་མངོན་འགྱུར་བྱེད་ལས་དང་བཅས་པའི་ཀུན་ཏུ་སྤྱོད་པ་སེལ་བའི་ཕྱིར་རོ་ཞེས་བསྟན་པ་ཡིན་ཏེ་དེས་་་་་་རྣམ་སེལ་ཞེས་བྱ་བ་ནི་རྣམ་པར་གནོན་པ་སྟེ། ཀུན་ཏུ་སྤྱད་པ་སེལ་བའི་ཕྱིར་རོ་ཞེས་གསུངས་པས་ཤེས་སོ་ཞེས་གསུང་ངོ་། །
་་་་་དེ་ལྟར་ན་ས་བོན་བག་ཆགས་དང་བཅས་པ་ཁས་ལེན་པ་ནི་ཐེག་པ་ཆེན་པོ་སེམས་ཙམ་པའི་གྲུབ་མཐའ་ཡིན་གྱི་ཉན་ཐོས་ཀྱི་གྲུབ་མཐའ་ལ་ནི་མ་ཡིན་ནོ། །
འོན་ཀྱང་ལས་མྱོང་ངེས་མ་ཡིན་པའི་སྡིག་པ་དང་ངོ་བོ་གཅིག་པའི་ལྟུང་བ་ལ་ནི་བཤགས་པ་བྱས་པས་མངོན་འགྱུར་བྱེད་ལས་དང་བཅས་པ་དག་པ་དེ་འཐད་ཀྱང་། ལས་མྱོང་ངེས་ཀྱི་སྡིག་པ་དང་ངོ་བོ་གཅིག་པའི་ལྟུང་བ་ནི་བཤགས་པ་བྱས་པས་ལས་བསྲབས་པར་བྱས་པ་ཙམ་དུ་བྱེད་ཀྱི། ལས་དེའི་མངོན་འགྱུར་བྱེད་ལས་དང་བཅས་པ་དག་པར་མི་རིགས་ཏེ། རྣམ་སྨིན་མྱོང་ངེས་ཀྱི་ལས་ཡིན་པའི་ཕྱིར་རོ། །
གཞན་དུ་ན་དེ་བཞིན་གཤེགས་པ་ལ་ངན་སེམས་ཀྱིས་ཁྲག་ཕྱུང་བའི་ལྟུང་བ་སྦོམ་པོ་དེ། དགེ་སློང་དྲུག་ལ་ཆོ་ག་ལན་གསུམ་བརྗོད་ཅིང་བཤགས་བསྡམ་བྱས་ན་་་་་་མཚམས་མེད་པའི་ལས་ཀྱིས་ཚེ་ཕྱི་མར་དམྱལ་བར་འཕེན་པའི་བྱེད་ལས་ཀྱང་དག་པར་སྨྲའམ་ཅི། དེས་ན་ལས་མྱོང་ངེས་མ་ཡིན་པ་གཉིས་ཀྱི་དབྱེ་བས། ལས་བསྲབས་པ་ཙམ་དུ་བྱེད་པ་དང་། མངོན་འགྱུར་བྱེད་ལས་དང་བཅས་པ་དག་པ་སྟེ། གོ་རིམ་བཞིན་ནོ། །
འོ་ན་ལྟུང་བ་དག་པའི་རྒྱུ་དུ་ཡོད་ཅེ་ན། མིང་རིགས་བརྗོད་པའི་ཕྱིར་བཅོས་དང་། མཐར་བརྩལ་བའི་རྐྱེན་མ་འབྱོར་བའི་དང་། མཚན་གྱུར་པ་དང་། དགྲ་བཅོམ་པ་འཐོབ་པ་དང་། སྟོང་བ་ཉིད་སྒོམ་པ་དང་ལྔའོ་ཞེས་བླ་མ་རྣམས་གསུང་ངོ་། །
དང་པོ་གཉིས་ནི་དག་བྱེད་མཚན་ཉིད་པ་སྟེ། གཞུང་འདི་ཉིད་ལས་བྱུང་ངོ་། །
གསུམ་པ་ནི་མཚན་གྱུར་གྱི་སྐབས་ལས་ཞིང་མ་ཡིན་པ་ཉིད་ལ་ནི་ཉམས་སོ་ཞེས་གསུངས་ཏེ། ལྟུང་བའི་མངོན་གྱུར་བྱེད་པ་ནུས་ལྡན་ལས་ཉམས་པ་ཙམ་ལ་ལྟུང་བ་དག་པའི་ཐ་སྙད་བཏགས་པ་ཡིན་གྱི། དག་བྱེད་མཚན་ཉིད་པ་མ་ཡིན་ནོ། །
ལུང་ཞུ་བ་ལས་མཚན་སླར་གྱུར་པ་ན་སྔར་གྱི་ལྟུང་བ་དེ་བཟློག་པར་གསུངས་པ་དང་འགལ་ཏེ། རྒྱས་པར་སྤྱིར་བསྟན་དུའོ། །
བཞི་པ་ནི་ལྟུང་བ་དག་པའི་རྒྱུ་ཡིན་ནོ་ཞེས་བླ་མ་རྣམས་གསུང་མོད་ཀྱི། འདི་ཉིད་ལས་འོག་མ་ནི་དགྲ་བཅོམ་པ་ཉིད་ཀྱིས་སོ་ཞེས་གསུངས་ཏེ་་་་་་ཊཱི་ཀ་ལས་གང་གི་ཚེ་དགྲ་བཅོམ་པ་ཉིད་ཐོབ་པ་དེའི་ཚེ་ན་ནི་བསླབ་པ་བྱིན་པ་ཞེས་མི་བྱ་སྟེ། འཁྲུལ་བའི་རྒྱུ་འདོད་ཆགས་ལ་སོགས་པ་སྤང་བའི་ཕྱིར་རོ་ཞེས་གསུངས་པས་དེ་ནི་དག་པ་དངོས་ཉིད་ཡིན་གྱི་ལྟུང་བ་དག་པའི་རྒྱུ་ནི་མ་ཡིན་ནོ། །
གཞུང་རྣམས་ལས་དགྲ་བཅོམ་པ་ཐོབ་པ་ན་སྔར་གྱི་ཕམ་པ་དག་པ་ཉིད་དུ་གསུངས་ཀྱི་འདུལ་བའི་ལུང་དང་བསྟན་བཅོས་གང་ལས་ཀྱང་དགྲ་བཅོམ་པ་ཐོལ་པ་ལྟུང་བ་དག་པའི་རྒྱུ་ཞེས་པ་ནི་མ་གསུངས་སོ། །
་་་་་ལྔ་པ་ནི་དག་བྱེད་མཚན་ཉིད་པ་ཡིན་ཞེས་རང་གི་མཁན་པོས་ནན་ཏན་གྱིས་གསུང་ཞིང་། མདོ་སྡེ་རྒྱན་གྱི་འགྲེལ་བཤད་དུ་ཉན་ཐོས་ཀྱི་ལུགས་བརྗོད་པ་ལས་ཀྱང་། ཆོས་རྣམས་ལ་ཆོས་ཀྱི་སྡོམ་སྟོང་པ་ཉིད་དུ་ཚུལ་བཞིན་དུ་སོ་སོར་རྟོགས་པ་དེའི་ཚེ་ལྟུང་བ་ཕྲ་མོའི་ཕྲ་མོ་དག་ལས་ལྡང་བར་འགྱུར་རོ། །

ཞེས་གསུངས་ཏེ། ལྟུང་བ་ཕྲ་མོ་ནི་མཚོན་པ་ཙམ་སྟེ། བསླབ་པ་བྱིན་པས་ཆོས་ཐམས་ཅད་གང་ཟག་གི་བདག་གིས་སྟོང་པ་ཉིད་དེ་ནན་ཏན་གྱིས་བསྒོམས་པས་དོན་ལ་རང་རྒྱུད་ཀྱི་ལྟུང་བ་ཐམས་ཅད་དག་སྟེ་མཐོང་ལམ་སྐྱེ་བ་ལྟ་བུའོ། །
གཉིས་པ་བསྡུས་པའི་དོན་ལ་གཉིས་ཏེ་བསམ་པས་ཕྱིར་བཅོས་པ་དང་། སྦྱོར་བས་དག་པ་སྒྲུབ་པའོ། །
དང་པོ་ལ་བཞི་ལས་ཉེས་པ་སྔ་མ་ལ་འགྱོད་པ་དང་། ཕྱིན་ཆད་སྡོམ་པ་དང་། དེ་ལྟར་ཕྱིར་འཆོས་པར་འདོད་པ་དང་། མྱ་ངན་ལས་འདས་པའི་བསམ་པ་དང་ལྡན་པ་སྟེ། ལུང་སིལ་བུ་ལས་ཉེས་པར་མཐོང་ངམ། ཕྱིན་ཆད་སྡོམ་པར་དམ་འཆའ་འམ་ཞེས་གསུངས་པ་དང་བསམ་པས་ལྟུང་བ་ལས་ལྡང་གི་ཞེས་པ་དང་། མདོ་མཐའ་དག་ངེས་འབྱུང་ཚུལ་ཁྲིམས་ཀྱི་དབང་དུ་བྱས་ཏེ་ཞེས་གསུངས་པས། ཕྱིར་བཅོས་ཀྱི་གཞི་འདི་ཡང་ངེས་འབྱུང་ཚུལ་ཁྲིམས་ཀྱི་དབང་དུ་བྱས་པའི་ཕྱིར་རོ། །
བསམ་པ་སྔ་མ་གསུམ་མེད་ན་ལྟུང་བ་མི་འདག་སྟེ། བསམ་་་་་་ཕྱིར་འཆོས་པའི་པ་་་་་་མཚན་ཉིད་པ་མེད་ན་ཆད་པའི་ལས་ཀྱིས་ནི་མ་ཡིན་ནོ་ཞེས་པ་དང་། ཊཱི་ཀ་ལས་བསྡམ་པ་མེད་ན་བཤགས་པས་ཅིར་ཡང་མི་འགྱུར་རོ་ཞེས་པ་དང་། ཕྱིན་ཆད་སྡོམ་པའི་བསམ་པ་ཡོད་པ་ལས་་་་་་གཞན་དུ་་་་་་སྟེ་ཕྱིན་ཆད་སྡོམ་པའི་བསམ་པ་མེད་པར་བསྡམ་ཞེས་བརྗོད་ན་ན་རྫུན་དུ་སྨྲ་བ་ཁོ་ནར་འགྱུར་རོ་ཞེས་་་་་་ཊཱི་ཀ་ལས་སོ། །
བསམ་པའི་ཆོས་བཞིའི་་་་་་ཐ་མ་མེད་ན་་་་་་བཤགས་པ་བྱས་ཀྱང་དེའི་ངེས་འབྱུང་གི་ཚུལ་ཁྲིམས་ཀྱི་ཆོས་ས་མི་འགྱུར་རོ། །
གཉིས་པ་སྦྱོར་བས་དག་པ་བསྒྲུབ་པ་ལ་གཉིས་ཏེ་འཆབ་པའི་ཉེས་པ་མི་འབྱུང་བའི་དོན་དུ་མཐོལ་བ་དང་། ཉེས་པ་ཕྱིར་བཅོས་པ་དངོས་སོ། །
དང་པོ་ལ་གཉིས་ཏེ་དགོས་པའི་དོན་དང་། བསྡུས་པའི་དོན་ཏོ། །
དང་པོ་ནི་ཉེས་པ་མཐོལ་བས་འཆབ་པའི་ཉེས་པ་མི་འབྱུང་ཞིང་། འཆབ་པའི་ཉེས་པ་འཕེལ་བ་རྒྱུན་ཆད་པར་འགྱུར་བ་སྟེ། ལུང་གཞི་ལས། བཅབས་པ་ཆར་བ་བཞིན་དུ་འབབ། །
མ་བཅབས་ཆར་བཞིན་དུ་མི་འབབ། །
ཅེས་གསུངས་་་་་་མདོ་སྡེ་རྟོགས་པ་ཆེན་པོ་ལས་བཅབས་ཤིང་གསང་ནས་ཉིན་ཞག་རེ་རེ་ཞིང་འཕེལ་བར་འགྱུར་བ་ཞེས་གསུངས་པ་ལྟར་ཉེས་པ་འཕེལ་བར་འགྱུར་བ་དེ་རྒྱུན་མི་འཆད་པའོ། །
སོ། །
གཉིས་པ་བསྡུས་པའི་དོན་ལ་བཞི་ལས་དང་པོ་ཡུལ་གང་ལ་མཐོལ་བ་ནི་དགེ་སློང་ཆོས་བདུན་ལྡན་ལ་མཐོལ་ཏེ། དེའང་བསྙེན་རྫོགས་ཀྱི་སྡོམ་པ་དག་པ་སྟེ། བསྙེན་པར་རྫོགས་པ་དང་བཅབས་པ་ལའོ་ཞེས་སོ། །
ལྟ་བ་མཐུན་པ་དང་། མཚན་མཐུན་པ་སྟེ། ལྟ་བ་ཐ་མི་དད་ལའོ། །
མཚན་མཐུན་པ་ལའོ་ཞེས་སོ། །
ཐ་སྙད་གསུམ་དང་ལྡན་པ་སྟེ། སྨྲ་ཤེས། དོན་གོ ཤེས་པ་རང་བཞིན་དུ་གནས་པའོ། །
དེའང་་་་་་སྤྱིར་བསྟན་ལས་སྨྲ་ཤེས་དོན་གོ་བ་དེ་ནི་་་་་་མཐོལ་བ་ལ་སོགས་པའི་སྣོད་ཡིན་ནོ་ཞེས་པ་དང་། སྐབས་འདི་ཉིད་ལས་ཤེས་པ་་་་་་རང་བཞིན་དུ་གནས་པ་ལའོ་ཞེས་སོ། །
ལུས་ཐ་མལ་པར་གནས་པ་སྟེ། ལྟུང་བ་བསྐྱེད་པའི་ཡུལ་ལ་གསུངས་པའི་གནད་ཀྱིས་སྦྱར་ཏེ། གཞན་དུ་ན་ལུས་ཀྱི་ཐ་སྙད་ལས་ཉམས་པས་ལྟུང་བ་མཐོལ་བའི་ཡུལ་དུ་མི་འོས་པའི་ཕྱིར་རོ། །
ས་རང་བཞིན་དུ་གནས་པ་སྟེ། སྤོ་བའི་གཞི་ལས་ས་གཞན་ན་གནས་པ་ཡིན་ན། དགེ་སྦྱོང་བླ་མའི་གནས་ལྟ་བུ་སྤང་དགོས་པའི་ཕྱིར་རོ་མཚམས་ཀྱི་ནང་ན་གནས་པ་སྟེ། ལས་གཞི་ལས་མཚམས་གཞན་ན་གནས་པ་སྟེ་ཞེས་པ་དང་། དེ་ན་གནས་ན་མཚམས་ཀྱི་སྒོ་ནས་ཐ་དད་པར་ཡིད་ལ་སྣང་བའི་ཕྱིར་རོ། །
དེ་རྣམས་ལ་ཐུན་མོང་བ་ཆོས་བདུན་ལྡན་ཞེས་བྱ་སྟེ། ཆོས་བདུན་ལྡན་དགོས་པའི་སྐབས་གོང་འོག་ཐམས་ཅད་དུ་ཡང་དེ་བཞིན་དུ་སྦྱར་རོ། །

འོ་ན་དེ་ལྟ་བུའི་མཐོལ་ཡུལ་གྲངས་ཇི་ཙམ་དགོས་ཞེ་ན། བསྒོ་བ་ལས་གྱུར་པ་རྣམས་ནི་རང་ལ་བསྒོ་བ་མཛད་པའི་དགེ་འདུན་ལ་མཐོལ་ཏེ། བསྒོ་བ་ལས་བྱུང་བ་རྣམས་ནི་དགེ་འདུན་ཐམས་ཅད་ལའོ་ཞེས་གསུངས་སོ། །
སོ་སོར་བཤགས་པར་བྱ་བ་ནི་གནས་ཁང་ལ་སོགས་པའི་གནས་དེར་དགེ་སློང་ཇི་ཙམ་ཚོགས་པ་ལ་མཐོལ་ཏེ། སོ་སོར་བཤགས་པར་བྱ་བ་ནི་གནས་དེར་ཚོགས་པ་ལའོ་ཞེས་སོ། །
དེ་གཉིས་ལས་གཞན་པའི་ལྟུང་བ་རྣམས་ནི་ཆོས་བདུན་ལྡན་གྱི་དགེ་སློང་གཅིག་ལ་མཐོལ་བར་བྱའོ། །
མཐོལ་ཡུལ་ཆོས་བདུན་ལྡན་དེའང་ཕུན་སུམ་ཚོགས་པའི་ཡན་ལག་ཡིན་གྱི། ཆོས་བདུན་མ་ཚང་བ་སྟེ། དགེ་བསྙེན་དང་དགེ་ཚུལ་དང་མཚན་མི་མཐུན་པ་ཡིན་ཡང་ཆོས་འདི་པ་ལ་དེ་བྱས་ན་བྱས་པ་ཉིད་དོ་ཞེས་གསུངས་སོ། །
འོན་ཀྱང་དེ་དག་ལ་མཐོལ་ན་་་་་་འཆབ་པའི་ཉེས་པ་འབྱུང་བ་དེ་ཁེགས་ཀྱང་མཐོལ་ཡུལ་མཚན་ཉིད་མི་ལྡན་པ་ལ་མཐོལ་བའི་ཉེས་བྱས་སུ་འགྱུར་རོ། །
ཆུ་བོའི་ཕ་རོལ་ན་གནས་པའི་དགེ་སློང་ལ་བོས་ཏེ་བདག་ལ་ལྟུང་བ་བྱུང་ངོ་ཞེས་བརྗོད་ན་ཡང་་་་་་འཆབ་པའི་ཉེས་པ་ཁེགས་པས་མཐོལ་བ་ཙམ་དུ་ནི་འགྱུར་ཏེ། མཚམས་གཞན་ན་གནས་པ་ལ་ཡང་ངོ་ཞེས་གསུངས་སོ། །
གཉིས་པ་རྟེན་གང་གིས་མཐོལ་བ་ནི་རྟེན་ཆོས་བཞི་ལྡན་གྱིས་ཏེ། སྡེ་ལྔའི་སྡོམ་པ་གསོར་རུང་ཡན་ཆད་དང་ལྡན་པ་དང་། ཤེས་པ་རང་བཞིན་དུ་གནས་པ་དང་། ལུས་ཐ་མལ་པར་གནས་པ་དང་། གནས་ནས་མ་ཕྱུང་བ་དང་བཞིའོ། །
གསུམ་པ་ལྟུང་བ་གང་མཐོལ་བ་ནི་ལྟུང་བ་ཆོས་བཞི་ལྡན་ཏེ། ལྟུང་བ་གང་ཡང་རུང་བ་ཡིན་པ་དང་། བདག་རྒྱུད་དང་འབྲེལ་པར་ཡོད་པ་དང་། ངོ་ཤེས་སམ་ཡིད་གཉིས་ཟ་བ་དང་། སྔར་མཐོལ་ཟིན་པ་མིན་པ་དང་བཞིའོ། །
བཞི་པ་ཆོ་ག་གང་གིས་མཐོལ་བ་ནི་སྦྱོར་དངོས་མཇུག་གསུམ་སྟེ། སྦྱོར་བ་ནི་ཡུལ་དེ་བསླབ་པ་རྒན་ན་དེ་ལ་ཕྱག་བྱ་བ་དང་། ཐུགས་གཏད་པར་ཞུ་བ་དང་། ལྷམ་ཕུད་དེ་ཙོག་པུར་འདུག་ཅིང་ཐལ་མོ་སྦྱར་བའི་སྤྱོད་ལམ་བསྟེན་པའོ། །
དངོས་གཞི་སྔགས་ལན་གསུམ་བརྗོད་པ་སྟེ། དམིགས་བསལ་སོ་སོར་བཤགས་པའི་མཐོལ་བ་ནི་སྔགས་ལན་ཅིག་གི མཇུག་ཐབས་ཡིན་ནོ་ལེགས་སོ་ཞེས་སོ། །
འོན་ཀྱང་བདག་ལ་ལྟུང་བ་འདི་བྱུང་ངོ་ཞེས་ཐ་མལ་པའི་ཚིག་གིས་བརྗོད་ན་ཡང་འཆབ་པའི་ཉེས་པ་འབྱུང་བ་ཁེགས་སོ། །
གཉིས་པ་ཉེས་པ་ཕྱིར་བཅོས་པ་དངོས་ནི་སྐབས་འོག་ཏུ་འཆད་དོ། །
དེ་ལྟར་སྤྱི་དོན་བསྟན་ནས། ཡན་ལག་གི་དོན་ནི། ལྟུང་བ་བཅབ་པར་ཞེས་ཏེ། གཞན་གྱི་ལྟུང་བ་འཆབ་པའི་ཉེས་པ་ནི། སྔར་གནས་ངན་ལེན་བརྗོད་པའི་སྐབས་སུ་བསྟན་ཟིན་པས། འདིར་ནི་རང་གི་ལྟུང་བ་བཅབ་སྟེ་གསང་བར་མི་བྱ་སྟེ། རང་གི་ལྟུང་བ་བཅབ་ན་ཉེས་བྱས་སོ། །
རང་བཞིན་དུ་གནས་པ་ལའོ་ཞེས་པ་ནི་་་་་་ཤེས་པ་རང་བཞིན་དུ་གནས་པ་དང་། བསླབ་པ་རང་བཞིན་དུ་གནས་པ་དང་། ས་རང་བཞིན་དུ་གནས་པ་གསུམ་པོ་གང་ཡིན། ཊཱི་ཀ་ན་མི་གསལ་ཡང་ལུང་ཞུ་བ་ལས་སྨྱོན་པ་ལ་ནོངས་པ་སྨྲས་ན་སྨྲས་པ་ཞེས་བགྱི་འམ། ཨུ་པ་ལི་མ་ཡིན་ནོ་ཞེས་གསུངས་པས། ཤེས་པ་རང་བཞིན་དུ་གནས་པ་ལའོ་ཞེས་བསྟན་ཏོ། །
བསླབ་པ་རང་བཞིན་དུ་གནས་པ་ལའོ་ཞེས་ཀྱང་བསྟན་ཏེ། ཚིག་འདི་ཉིད་ཀྱི་་་་་་འགྲེལ་ཆུང་ལས་དགེ་སློང་ཕམ་པ་མ་བྱུང་བ་གཅིག་ལའོ་ཞེས་བཤད་དོ། །
དེ་ཉིད་ལ་འདི་དང་འོག་མ་བཅས་ཏེའོ་ཞེས་པ་ནས་དགེ་ཚུལ་ལ་སོགས་པ་གསུམ་གྱི་སྒོ་ནས་ལྟུང་བ་ཕྱིར་བཅོས་པ་བསྟན་ཏོ། །
འདིའི་སྤྱི་དོན་ལ་གཉིས་ལས། དང་པོ་དགོས་པའི་དོན་ནི་དགེ་ཚུལ་ལ་སོགས་པ་གསུམ་པོ་རང་རང་གི་ལྟུང་བ་དག་པར་འགྱུར་བའོ། །

གཉིས་པ་བསྡུས་པའི་དོན་ལ་བཞི་ལས་དང་པོ་ཡུལ་གང་ལ་བཤགས་པ་ནི་བཤགས་ཡུལ་བསྙེན་རྫོགས་ཆོས་བརྒྱད་ལྡན་ལ་སྟེ། ཐུན་མོང་བ་ཆོས་བདུན་ལྡན་སྔར་བཤད་པའི་སྟེང་དུ། ལྟུང་བ་མིང་རིགས་མཐུན་པ་མི་ལྡན་པ་་་་་་སྟེ་དཔེར་ན་ཆང་འཐུངས་པའི་ལྟུང་བ་བཤགས་པ་བྱེད་ན་བཤགས་ཡུལ་དེས་ཆང་མ་འཐུངས་པ་ལྟ་བུ་དང་བརྒྱད་དོ། །
གཉིས་པ་རྟེན་གང་གིས་བཤགས་པ་ནི་རྟེན་ཆོས་བཞི་ལྡན་གྱིས་ཏེ་རབ་ཏུ་བྱུང་ཞིང་བསྙེན་པར་མ་རྫོགས་པའི་སྡོམ་པ་གསོར་རུང་ཡན་ཆད་དང་ལྡན་པ་དང་། ཤེས་པ་རང་བཞིན་དུ་གནས་པ་དང་ལུས་ཐ་མལ་དུ་གནས་པ་དང་། བསྙིལ་བ་མ་ཡིན་པ་སྟེ་བཞིའོ། །
གསུམ་པ་ལྟུང་བ་གང་བཤགས་པ་ནི་ཆོས་བཞི་ལྡན་ཏེ། བཤགས་པར་བྱ་བའི་ཉེས་བྱས་ཡིན་པ་དང་། བདག་གི་རྒྱུད་དང་འབྲེལ་བར་ཡོད་པ་དང་། ངོ་བོ་ཤེས་ཤིང་དྲན་པར་ནུས་པ་དང་། འཆབ་པ་དང་མི་ལྡན་པའོ། །
དང་པོ་ནི་སྤྱིར་ན་དགེ་ཚུལ་གྱི་ལྟུང་བ་ཐམས་ཅད་ཉེས་བྱས་རྣམ་པ་གསུམ་ལས། བཤགས་པར་བྱ་བའི་ཉེས་བྱས་ནི་དགེ་ཚུལ་གྱིས་ཆང་འཐུང་བ་ལ་སོགས་པའི་ཉེས་བྱས་རྣམས་སོ། །
གཞན་དུ་ན་ཕམ་པ་དང་འདྲ་བའི་ཉེས་བྱས་ནི་བཤགས་པས་མི་འདག་ཅིང་། བསྡམ་པར་བྱ་བའི་ཉེས་བྱས་ནི་ཡིད་ཀྱིས་བསྡམས་པས་འདག་སྟེ། བཤགས་མི་དགོས་སོ། །
བཞི་པ་ཆོ་ག་གང་གིས་བཤགས་པ་ནི་སྦྱོར་དངོས་མཇུག་གསུམ་སྟེ། སྦྱོར་བ་ནི་འཆབ་པ་ཡོད་ན་འཆབ་པའི་ཉེས་པ་དེ་ཡིད་ཀྱིས་བསྡམས་ལ། དེ་ནས་བཤགས་བྱའི་ཉེས་པ་དངོས་ཉིད་བཤགས་པ་བྱེད་པ་ན་བཤགས་ཡུལ་ལ་ཕྱག་བྱ་སྟེ་ཐུགས་གཏད་པར་ཞུ་བ་དང་། ལྷམ་ཕུད་དེ་ཙོག་པུར་འདུག་ཅིང་ཐལ་མོ་སྦྱར་བའི་སྤྱོད་ལམ་བསྟེན་པའོ། །
དངོས་གཞི་ནི་སྔགས་ལན་གསུམ་བརྗོད་པ་སྟེ། དེའང་ལྟུང་བ་གཅིག་དང་གཉིས་དང་གསུམ་སོགས་ཚད་མང་པོ་དང་དཔག་ཏུ་མེད་པ་བྱུང་སྟེ་ཞེས་བརྗོད་ཅིང་བཤགས་པའོ། །
མཇུག་མཐོང་སྡོམ་ལན་གསུམ་འདྲི་ཞིང་ལན་འདེབས་པ་དང་། ཐབས་ཡིན་ནོ་ལེགས་སོ་ཞེས་བརྗོད་དོ། །
ཡན་ལག་གི་དོན་ནི་དེ་ཉིད་ལ་འདི་དང་ཞེས་པ་ནས་སོ། །
བསྐོ་བ་ལས་བྱུང་བ་རྣམས་ནི་དགེ་འདུན་ཐམས་ཅད་ལ་མཐོལ་བར་བྱའོ། །
་་་་་རང་འགྲེལ་དང་ཊཱི་ཀ་ལས་བསྒོ་བ་ལས་བྱུང་བ་འདི་རྣམས་དགེ་འདུན་ཐམས་ཅད་ལ་བཤགས་དགོས་པར་བཤད་པ་ནི་ཡི་གེ་ལྷག་པར་སེམས་ཏེ། ལུང་ལས་འདི་རྣམས་དགེ་འདུན་ཐམས་ཅད་ལ་མཐོལ་དགོས་པར་གསུངས་ཀྱང་འདི་རྣམས་དགེ་འདུན་ཐམས་ཅད་ལ་བཤགས་དགོས་པའི་ལུང་མེད་ཅིང་དེ་གཅིག་པུ་ལྟ་བ་ཐ་མི་དད་པའོ། །
ཞེས་གསུངས་པས་སྡིག་ལྟ་མི་གཏོང་བའི་ལྟུང་བྱེད་ནི་གཅིག་ལ་བཤགས་པར་བྱ་བ་ཉིད་དོ། །
བསྡམ་བྱའི་ཉེས་པ་ཕྱིར་བཅོས་པ་ནི། ཡིད་ཀྱིས་དེ་ལས་ནི་ཞེས་སོ། །
འདིར་འོད་ལྡན་རྩ་འགྲེལ་ནི་བསྡམ་བྱ་ལ་ལྟུང་བའི་མིང་མི་འདོགས་ཏེ། ད་ནི་ལྟུང་བར་མི་འགྱུར་བསྡམ་བྱ་ཡིན་ཞེས་དང་། ལྟུང་བ་ནི་མ་ཡིན་ཏེ་བསྡམ་བྱའོ་ཞེས་བཤད་་་་་་ཡིད་ཀྱི་ལྟུང་བ་དེ་ལས་ནི་བསྡམ་པ་བྱས་ན་ལྡང་ངོ་ཞེས་གསུངས་ཀྱང་། བསྡམས་པ་ཙམ་གྱིས་མི་འདག་པ་ནི་འདི་རྣམས་ཏེ། ལུང་ལས་དགེ་སློང་མས་ལུས་ངག་ཏུ་མ་ཐོན་ཀྱང་འཆབ་པའི་ཕམ་པ་འབྱུང་བར་གསུངས་པ་དང་། ཐག་བཅད་པའི་རབ་དབྱེ་རྣམས་གསུམ་གྱི་སྐབས་ལས་སྔར་མི་སྦྱིན་པར་ཐག་བཅད་པ་ན་སྦོམ་པོར་གསུངས་པ་དང་བརྙས་པ་དང་བསྐྱིས་པ་དག་ནི་མི་སྦྱིན་པར་སེམས་པའོ་ཞེས་སྦོམ་པོར་གསུངས་པ་དེ་དག་ལ་ལུས་ངག་ཏུ་ཐོན་པར་ནི་ལུང་དང་བསྟན་བཅོས་གང་ལས་མ་གསུངས་སོ། །
དོ། །
འོན་ཀྱང་རང་གི་རྣམ་བཤད་དང་ཊཱི་ཀ་ལས་ཡིད་ཀྱི་ལྟུང་བ་དེ་ལས་ཞེས་གསུངས་ཤིང་། བསྡམ་པ་བྱས་ན་ལྟུང་བ་ལས་ལྡང་བར་འགྱུར་ཞེས་་་་་་རང་འགྲེལ་དང་ཊཱི་ཀར་གསུངས་སོ། །

གཞན་ལས་ནི་དེ་དང་བཅས་པའི་བཤགས་པའོ་ཞེས་པའི་སྐབས་འདིར། བསྙེན་རྫོགས་ཀྱི་ལྟུང་བ་མཐོལ་བ་དང་བཤགས་པའི་སྤྱི་དོན་འཆད་དོ། །
དེའང་འཆབ་པའི་ཉེས་པ་ཡོད་ན། དེ་ཕྱིར་མ་བཅོས་པར་ནི་ལྟུང་བ་དངོས་ཉིད་ཕྱིར་བཅོས་བྱར་མི་རུང་་་་་་སྟེ་ཊཱི་ཀ་ལས་སྤོ་བ་བཅབས་པའི་ཉེས་པ་མེད་པར་མ་བྱས་པ་དེ་སྲིད་དུ། མགུ་བར་བྱ་བ་མི་འཆགས་སོ། །
བྱས་ན་ནི་འཆགས་སོ། །
དེའི་རྗེས་སུ་འབྲང་བས་ལྟུང་བ་གཞན་དག་ལ་ཡང་སྔར་བཅབས་པའི་ཉེས་པ་ཕྱིར་བཅོས་པར་བྱ་ཞིང་། ཕྱིས་ལྟུང་བ་ཕྱིར་བཅོས་པར་བྱ་བར་ཤེས་པར་བྱའོ་ཞེས་གསུངས་སོ། །
བས་འཆབ་པའི་ཉེས་པ་དང་པོར་ཕྱིར་བཅོས་ནས་དེའི་རྗེས་སུ་ལྟུང་བ་དངོས་ཉིད་ཕྱིར་བཅོས་བྱ་བ་ཡིན་པས། སྐབས་འདིར་མཐོལ་བཤགས་རིམ་པ་གསུམ་སྟེ་འཆབ་པའི་ཉེས་པ་མཐོལ་བ་དང་། འཆབ་པའི་ཉེས་པ་བཤགས་པ་དང་། དེ་ནས་ལྟུང་བ་དངོས་ཉིད་མཐོལ་ཞིང་བཤགས་པའོ། །
དང་པོ་ལ་གཉིས་ཏེ་དགོས་པའི་དོན་དང་བསྡུས་དོན་ཏོ། །
དང་པོ་ནི་སྤྱིར་ན་རང་གི་ལྟུང་བ་འཆབ་པའི་ཉེས་པ་མཐོལ་བས་འཆབ་པའི་ཉེས་པ་བཤགས་པའི་རྟེན་དུ་རུང་བ་དང་། བྱེ་བྲག་ཏུ་རང་གི་ལྷག་མ་འཆབ་པའི་ཉེས་པ་མཐོལ་བས་སྤོ་བ་འཆགས་པའི་རྟེན་དུ་རུང་བའོ། །
གཉིས་པ་བསྡུས་པའི་དོན་ལ་བཞི་ལས། དང་པོ་ཡུལ་གང་ལ་མཐོལ་བ་ནི། མཐོལ་ཡུལ་ཆོས་བདུན་ལྡན་སྔར་བཤད་ཟིན་ཏོ། །
གཉིས་པ་རྟེན་གང་གིས་མཐོལ་བ་ནི་ཆོས་བཞི་ལྡན་ཏེ། བསྙེན་རྫོགས་ཀྱི་སྡོམ་པ་གསོར་རུང་ཡན་ཆད་དང་ལྡན་པ་དང་ཤེས་པ་རང་བཞིན་དུ་གནས་པ་དང་། ལུས་ཐ་མལ་པར་གནས་པ་དང་། གནས་ནས་མ་ཕྱུང་བ་སྟེ་བཞིའོ། །
དང་པོ་ལས་གཞན་དུ་ན་བསྙེན་པར་མ་རྫོགས་པས་ནི་རང་གི་ཕམ་པ་དང་འདྲ་བའི་ཉེས་བྱས་བཅབས་ན་གསོར་མི་རུང་ཞིང་ལྟུང་བ་གཞན་བཅབས་པའི་ཉེས་པ་ནི་བསྡམ་བྱ་ཡིན་ཏེ་བཤགས་མི་དགོས་སོ། །
གསུམ་པ་ལྟུང་བ་གང་མཐོལ་བ་ནི་འཆབ་པའི་ཉེས་པ་ཆོས་བཞི་ལྡན་ཏེ། དེའང་རང་གི་ལྟུང་བ་བཅབས་པའི་ཉེས་པ་ཡིན་པ་སྟེ། གཞན་གྱི་གནས་ངན་ལེན་འཆབ་པའི་ལྟུང་བ་ནི་ལྟུང་བ་དངོས་ཉིད་ཡིན་པས་སོ། །
རང་གིས་ཕམ་པ་བཅབས་པ་དང་བསྡམ་བྱ་བཅབས་པ་ལས་གཞན་ཡིན་པ་སྟེ། དེའང་རང་གིས་ཕམ་པ་བཅབས་ན་ཕྱིར་བཅོས་སུ་མི་རུང་ལ། བསྡམ་བྱ་བཅབས་ཀྱང་ཡིད་ཀྱིས་བསྡམས་པ་ཙམ་གྱིས་འདག་ཅིང་མཐོལ་བཤགས་མི་དགོས་པས་སོ། །
བདག་གི་རྒྱུད་དང་འབྲེལ་བར་ཡོད་པ་དང་། ངོ་བོ་ཤེས་ཤིང་དྲན་པར་ནུས་པ་སྟེ་སྐབས་གཞན་དུ་བཤད་པ་བཞིན་ནོ། །
བཞི་པ་གང་གིས་མཐོལ་བའི་ཆོ་ག་ནི་སྦྱོར་དངོས་མཇུག་གསུམ་སྟེ། སྦྱོར་བ་ནི་མཐོལ་ཡུལ་དེ་ལ་ཕྱག་འཚལ་བ་ལ་སོགས་པ་སྔ་མ་བཞིན་ནོ། །
དངོས་གཞི་ནི་མཐོལ་བའི་སྔགས་རྣམ་པར་བཞག་པ་མུ་བཅུ་དགུ་སྟེ། འདི་ལྟར་ལྟུང་བ་གཅིག་བྱུང་བ་དང་གཉིས་བྱུང་བ་དང་ཚད་མང་པོ་་་་་་ནི་གསུམ་ནས་གྲངས་ཤེས་ཚུན་ཆད་བྱུང་བ་དང་དཔག་ཏུ་མེད་པ་་་་་་གྲངས་མི་ཤེས་པ་བྱུང་བ་སྟེ། དེ་དག་གང་རུང་རེ་རེ་གཞིར་གཞག་པ་ལ། ཞག་གཅིག་བཅབས་པ་དང་། ཞག་གཉིས་བཅབས་པ་དང་། ཞག་ཚད་མང་པོ་བཅབས་པ་དང་། ཚད་དཔག་ཏུ་མེད་པ་བཅབས་པ་སྟེ། དེའང་ལྟུང་བ་གཅིག་བྱུང་བ་དེ་ཞག་གཅིག་བཅབས་པ་དང་ཞག་གཉིས་བཅབས་པ་དང་ཞག་ཚད་མང་པོ་བཅབས་པ་འཆབ་པའི་སྟེ་ཞག་གྲངས་གསུམ་ནས་ཞག་གྲངས་ཤེས་པ་ཚུན་ཆད་བཅབས་་་་་་ཉེས་པའི་གྲངས་ཤེས་་་་་་འཆབ་པའི་ཉེས་པ་ཚད་མང་པོ་བྱུང་སྟེ་ཞེས་བརྗོད་དགོས་པ་དང་། གྲངས་མི་ཤེས་་་་་་འཆབ་པའི་ཉེས་པ་དཔག་ཏུ་མེད་པ་བྱུང་སྟེ་ཞེས་བརྗོད་དགོས་པ་གཉིས་དང་ཞག་དཔག་ཏུ་མེད་པར་བཅབས་པའི་་་་་་ཞག་གྲངས་མི་ཤེས་པ་བཅབས་པ་མཐོལ་བ་སྟེ་མཐོལ་བ་མུ་ལྔའོ། །

དེ་བཞིན་དུ་ལྟུང་བ་གཉིས་བྱུང་བ་ལ་མུ་ལྔ་དང་། ལྟུང་བ་ཚད་མང་པོ་བྱུང་བ་ལ་མུ་ལྔ་དང་། ལྟུང་བ་དཔག་ཏུ་མེད་པ་བྱུང་བ་ལ་མུ་བཞི་སྟེ། ལྟུང་བ་དཔག་ཏུ་མེད་པ་བྱུང་བའི་མཐོལ་བ་འདི་ལ་ཞག་ཚད་མང་པོ་བཅབས་པ་ལ་ཉེས་པའི་གྲངས་ཤེས་པ་དང་གྲངས་མི་ཤེས་པ་གཉིས་སུ་དབྱེ་བ་མེད་དེ་གྲངས་མི་ཤེས་པ་འབའ་ཞིག་ཡིན་པའི་ཕྱིར་རོ། །
དེ་ལྟར་ན་མཐོལ་བ་མུ་བཅུ་དགུའོ། །
མཇུག་གི་ཆོ་ག་ནི་འདིར་མཐོང་སྡོམ་འདྲི་མི་དགོས། ཐབས་ཡིན་ནོ་ལེགས་སོ་ཞེས་སོ། །
གཉིས་པ་འཆབ་པའི་ཉེས་པ་བཤགས་པ་ནི་འདི་ལ་གཉིས་ལས། དང་པོ་དགོས་པའི་དོན་ནི། འཆབ་པའི་ཉེས་པ་དག་པར་འགྱུར་བའོ། །
གཉིས་པ་བསྡུས་པའི་དོན་ལ་བཞི་ལས། དང་པོ་ལྟུང་བ་གང་བཤགས་པ་ནི་ཆོས་གསུམ་ལྡན་ནོ། །
དེའང་རང་གི་ལྟུང་བ་བཅབས་པའི་ཉེས་པ་གང་ཞིག་རང་གི་ཕམ་ལྷག་བཅབས་པ་ལས་གཞན་ཡིན་པ་སྟེ། རང་གི་ཕམ་པ་བཅབས་ན་ཕྱིར་བཅོས་མི་རུང་ལ། རང་གི་དགེ་འདུན་ལྷག་མ་བཅབས་ན་སྤོ་བ་སྤྱོད་དགོས་པའི་ཕྱིར་རོ། །
བདག་གི་རྒྱུད་དང་འབྲེལ་བར་ཡོད་པ་སྟེ། སྐབས་དོན་གྱིས་གྲུབ་བོ། །
ངོ་བོ་ཤེས་ཤིང་དྲན་པར་ནུས་པ་སྟེ། གཞན་དུ་ན་དངོས་སུ་དག་བྱེད་ཀྱི་ཕྱིར་བཅོས་མེད་ཅིང་ཡིད་གཉིས་ཟ་ན་ལྟུང་བ་བཤགས་པ་མི་ཆགས་ཏེ་ལྟུང་བ་བྱིན་གྱིས་བརླབ་དགོས་པར་གསུངས་པའི་ཕྱིར་རོ། །
གཉིས་པ་ཡུལ་གང་ལ་བཤགས་པ་ནི་བཤགས་ཡུལ་ཆོས་བརྒྱད་ལྡན་གཅིག་ལ་སྟེ། མཐོལ་ཡུལ་ཆོས་བདུན་ལྡན་གྱི་སྟེང་དུ། ལྟུང་བ་མིང་རིགས་མཐུན་པ་དང་མི་ལྡན་པ་སྟེ། ཁ་ན་མ་ཐོ་བ་མི་མཐུན་པ་ལའོ་ཞེས་སོ། །
གསུམ་པ་རྟེན་གང་གིས་བཤགས་པ་ནི་རྟེན་ཆོས་བཞི་ལྡན་ཏེ། བསྙེན་རྫོགས་ཀྱི་སྡོམ་པ་གསོར་རུང་ཡན་ཆད་དང་ལྡན་པ་ལ་སོགས་པ་བཞི་པོ་་་་་་མཐོལ་བའི་སྐབས་སུ་སྔར་བཤད་པ་དང་འདྲའོ། །
བཞི་པ་ཆོ་ག་གང་གིས་བཤགས་པ་ནི་སྦྱོར་དངོས་མཇུག་གསུམ་སྟེ། སྦྱོར་བ་ནི་སྔར་དང་འདྲ་ཞིང་། དངོས་གཞི་ནི་བཤགས་པ་མུ་བཅུ་དགུ་སྟེ། མཐོལ་བ་ལ་སྔར་བཤད་པ་བཞིན་ནོ། །
མཇུག་གི་ཆོ་ག་ནི་མཐོང་སྡོམ་ལན་གསུམ་འདྲི་ཞིང་ལན་འདེབས་པ་དང་། ཐབས་ཡིན་ནོ་ལེགས་སོ་ཞེས་སོ། །
གསུམ་པ་ལྟུང་བ་དངོས་ཉིད་མཐོལ་ཞིང་བཤགས་པ་ནི། འདི་ལ་གཉིས་ལས། དང་པོ་དགོས་པའི་དོན་ནི། བཤགས་བྱའི་ལྟུང་བ་དག་པར་འགྱུར་བའོ། །
གཉིས་པ་བསྡུས་པའི་དོན་ལ་བཞི་ལས། དང་པོ་ལྟུང་བ་གང་བཤགས་པ་ནི་ཆོས་གསུམ་ལྡན་ནོ། །
དེའང་བཤགས་བྱའི་ལྟུང་བ་ཡིན་པ་དང་། བདག་གི་རྒྱུད་དང་འབྲེལ་བར་ཡོད་པ་དང་། ངོ་བོ་ཤེས་ཤིང་དྲན་པར་ནུས་པ་སྟེ། ཕྱི་མ་གཉིས་སྔར་དང་འདྲ་ལ། དང་པོ་ནི་སྦོམ་པོ་དང་སྤང་ལྟུང་དང་ལྟུང་བྱེད་འབའ་ཞིག་པ་དང་སོ་སོར་བཤགས་པར་བྱ་བ་དང་། བཤགས་པར་བྱ་བའི་ཉེས་བྱས་རྣམས་ཏེ། དེ་རྣམས་ནི་བཤགས་བྱའི་ལྟུང་བ་ཡིན་ནོ། །
གཉིས་པ་ཡུལ་གང་ལ་བཤགས་པ་་་་་་མཐོལ་ཡུལ་ཐམས་ཅད་ཆོས་བདུན་དང་། བཤགས་ཡུལ་ཐམས་ཅད་ཆོས་བརྒྱད་ལྡན་ཞེས་ངེས་པར་བྱེད་པ་གལ་ཆེའོ། །
ནི། བཤགས་ཡུལ་ཆོས་བརྒྱད་ལྡན་སྔ་མ་བཞིན་ནོ། །
དེའང་ཕམ་པའི་སྦོམ་པོ་ལྕི་བ་ནི། བཤགས་ཡུལ་དྲུག་ཡན་ཆད་ལ་བཤགས་པར་བྱ། ལྷག་མའི་སྦོམ་པོ་ལྕི་བ་ནི་ལྔ་ལ། ཕམ་པའི་སྦོམ་པོ་ཡང་བ་ནི་བཞི་ལ། ལྷག་མའི་སྦོམ་པོ་ཡང་བ་དང་སྤང་ལྟུང་ལ་སོགས་པ་བཤགས་བྱའི་ལྟུང་བ་གཞན་ཐམས་ཅད་ནི་བཤགས་ཡུལ་གཅིག་ལ་བཤགས་པར་བྱའོ། །
འོན་ཀྱང་སྦོམ་པོ་བཤགས་ཡུལ་ལ་དམིགས་བསལ་ཡོད་དེ། གང་ཟག་ཁྱད་པར་ཅན་ལྔས་ནི་ཕམ་ལྷག་གི་སྦོམ་པོ་ལྕི་ཡང་ཐམས་ཅད་དགེ་སློང་གཅིག་ལ་བཤགས་ཏེ། གང་ཟག་ཁྱད་པར་ཅན་གྱི་ལྷག་མའི་ལྟུང་བ་ཡང་གཅིག་གི་མདུན་དུ་བཤགས་པས་འདག་པར་གསུངས་པའི་གནད་ཀྱིས་ཤེས་སོ། །

གསུམ་པ་རྟེན་གང་གིས་བཤགས་པ་ནི་ཆོས་བཞི་ལྡན་ཏེ། སྔར་བཤད་མ་ཐག་པ་དང་འདྲའོ། །
བཞི་པ་ཆོ་ག་གང་གིས་བཤགས་པ་ནི། སྦྱོར་དངོས་མཇུག་གསུམ་སྟེ། སྦྱོར་བ་ནི་ཁྱད་པར་དུ་ཡང་སྤང་ལྟུང་ཕྱིར་འཆོས་པ་ན། སྤངས་པ་དང་འབྲལ་བ་སྔོན་དུ་བཏང་བ་ལས་སོ་ཞེས་གསུངས་སོ། །
འོན་ཀྱང་གང་ཟག་ཁྱད་པར་ཅན་ལྔས་ནི་སྤངས་པ་དང་བྲལ་བ་དེ་མི་དགོས་པར་བམ་པོ་ལྔ་བཅུ་པ་ལས་གསུངས་སོ། །
་་་་་སྔར་ཡང་སྤང་ཤན་གྱི་སྐབས་སུ་གཞུང་དེ་དྲངས་ཟིན་ཏོ། །
བཤགས་པ་བྱེད་པ་ན་ཐམས་ཅད་དུ་ཡང་སྦྱོར་བའི་དུས་སུ་བཤགས་ཡུལ་་་་་་རང་བས་བསླབ་པ་གཞོན་ཡང་དགེ་འདུན་དུ་ལོངས་པའམ་་་་་་དགེ་འདུན་དུ་ལོངས་པ་མ་ཡིན་པ་བསླབ་པ་རྒན་ན་ཕྱག་འཚལ་བ་དང་། ཐུགས་གཏད་པར་ཞུ་བ་དང་། ལྷམ་ཕུད་དེ་ཙོག་པུར་འདུག་ཅིང་ཐལ་མོ་སྦྱར་བའི་སྤྱོད་ལམ་བསྟེན་པའོ། །
དངོས་གཞི་ནི་སྔགས་ལན་གསུམ་བརྗོད་པ་སྟེ། དེའང་ལྟུང་བ་གཅིག་དང་། གཉིས་དང་། ཚད་མང་པོ་དང་། དཔག་ཏུ་མེད་པ་བྱུང་སྟེ་ཞེས་བརྗོད་ཅིང་བཤགས་པའོ། །
་་་་་དེ་ཡང་མཐོལ་བ་སྔོན་དུ་སོང་ན་བཤགས་རྐྱང་བྱ་ཞིང་། མ་སོང་ན་མཐོལ་བཤགས་དུས་གཅིག་ལ་ལན་གསུམ་བྱའོ། །
མཇུག་གི་ཆོ་ག་ནི་མཐོང་སྡོམ་ལན་གསུམ་འདྲི་ཞིང་ལན་འདེབས་པ་དང་ཐབས་ཡིན་ནོ་ལེགས་སོ་ཞེས་སོ། །
ཡན་ལག་གི་དོན་ནི་གཞན་ལས་ནི་ཞེས་པ་ནས་སོ། །
རང་བཞིན་དུ་གནས་པ། བསྙེན་པར་རྫོགས་པ། མཚན་མཐུན་པ་སྟེ། ཆོས་གསུམ་ལྡན་དེ་གཅིག་པུ་ལྟ་བ་ཐ་མི་དད་པ་ལའོ།་་་་་བཤགས་པར་བྱ། །
འདིར་་་་་་ཞེས་པ་འདིར་སྔར་མཐོལ་བའི་སྐབས་སུ་ལྟ་བ་ཐ་མི་དད་པ་ལའོ་ཞེས་པ་ལ་མ་སྙེགས་པར་ལྟ་བ་ཐ་མི་དད་པ་འདི་ལོགས་ཤིག་ཏུ་བཀར་ཏེ་སྨོས་པ་ནི་གལ་ཆེ་བའི་ཕྱིར་ཏེ། ཆོས་གསུམ་ལྡན་ལས་གཞན་པ་མཚན་མི་མཐུན་པ་དགེ་སློང་མ་ལ་བཤགས་པ་བྱས་ན་ཡང་ལྟུང་བ་དག་པ་ཙམ་དུ་འགྱུར་ལ། ལྟ་བ་ཐ་དད་པ་ལ་ནི་བཤགས་པ་བྱས་ཀྱང་ལྟུང་བ་གཏན་ནས་མི་འདག་པས། ལྟ་བ་ཐ་མི་དད་པ་ལའོ་་་་་་བཤགས་པར་བྱ་ཞེས་སོ། །
དགེ་འདུན་ལྷག་མ་ལས་ནི་དུས་ཇི་སྲིད་གཅིག་བཅབས་པ་ཞེས་པ་ལ་སོགས་པས་ནི་དགེ་འདུན་ལྷག་མའི་ཕྱིར་བཅོས་བསྟན་ཏོ། །
འདིའི་སྤྱི་དོན་ལ་གཉིས་ཏེ། གང་ཟག་ཁྱད་པར་ཅན་གྱིས་ཕྱིར་བཅོས་པ་དང་། གང་ཟག་ཁྱད་པར་ཅན་མ་ཡིན་པས་ཕྱིར་བཅོས་པའོ། །
དང་པོ་ནི་གང་ཟག་ཁྱད་པར་ཅན་ལྔ་ལ་ལྷག་མའི་ལྟུང་བ་བྱུང་ཡང་སྤོ་མགུ་དབྱུང་བ་མི་དགོས་པར་དགེ་སློང་གཅིག་གི་མདུན་དུ་བཤགས་པས་དག་པར་འགྱུར་རོ། །
གཉིས་པ་ལ་གཉིས་ཏེ། དང་པོ་ལྷག་མ་བཅབས་པའི་ཉེས་པ་ཕྱིར་བཅོས་པ་དང་། ལྷག་མ་དངོས་ཉིད་ཕྱིར་བཅོས་པའོ། །
དང་པོ་ལ་གཉིས་ཏེ་མཐོལ་བས་ཕྱིར་བཅོས་པ་དང་། སྤོ་བས་ཕྱིར་བཅོས་པའོ། །
དང་པོ་ཐུན་མོང་དུ་སྨྲས་ཟིན་ཏོ། །
གཉིས་པ་ལ་གཉིས་ལས། དང་པོ་སྤོ་བས་ཕྱིར་བཅོས་པའི་དགོས་པ་ནི། རང་གི་ལྷག་མ་བཅབས་པའི་ཉེས་པ་དག་པར་འགྱུར་བ་སྟེ། སྤོ་བས་དེ་མེད་པར་འགྱུར་རོ་ཞེས་སོ། །
གཉིས་པ་བསྡུས་པའི་དོན་ལ་གཉིས་ཏེ་སྤོ་བ་ནོད་པ་དང་། སྤོ་བ་སྤྱོད་པའོ། །
དང་པོ་ལ་དྲུག་ལས། དང་པོ་ཡུལ་གང་ལ་ནོད་པ་ནི་དགེ་འདུན་མཚན་ཉིད་བཞི་དང་ལྡན་པ་སྟེ་བཞི་ཡན་ཆད་ཀྱི་གྲངས་ཚང་ཁ་སྐོང་བར་འོས་མི་མཐུན་པ་གཉིས་ཀྱིས་མི་མཐུན་པ་མེད་པ་དང་ལས་བྱེད་པ་པོ་དང་བཅས་པ་སྔར་བསྟན་པ་བཞིན་ནོ། །
གཉིས་པ་རྟེན་གང་གིས་ནོད་པ་ནི། ཐུན་མོང་བ་བརྒྱད་ནི་ལས་གཞིར་སྨོས་ལ། སྔར་སྤོ་བ་ནོད་པ་དང་མ་འབྲེལ་བ་དང་། གང་ཟག་ཁྱད་པར་ཅན་མ་ཡིན་པ་སྟེ་ཆོས་བཅུ་ལྡན་གྱིས་ནོད་པའོ། །

གསུམ་པ་ལྟུང་བ་གང་དག་པའི་དོན་དུ་ནོད་པ་ནི་རང་གི་ལྷག་མའི་ལྟུང་བ་བཅབས་པའི་ཉེས་པ་ཡིན་པ། གང་ཟག་ཁྱད་པར་ཅན་མ་ཡིན་པ་བདག་གི་རྒྱུད་དུ་འབྲེལ་བར་ཡོད་པ་དང་། ངོ་བོ་ཤེས་ཤིང་དྲན་པར་ནུས་པ་སྟེ། ལྟུང་བ་ཆོས་གསུམ་ལྡན་དག་པར་བྱ་བའི་དོན་དུའོ། །
བཞི་པ་ཡུན་ཇི་སྲིད་དུ་སྤོ་བ་ནོད་པ་ནི། ཡུན་ཇི་སྲིད་བཅབས་པ་དེ་སྲིད་དུའོ། །
དེའང་ལྷག་མའི་ལྟུང་བ་དུ་མ་སྔ་ཕྱིར་བྱུང་བ་སྟེ། འཆབ་པའི་དུས་རིང་ཐུང་ཡོད་ན་ནི་དུས་རིང་ཤོས་དེ་སྲིད་དུའོ། །
ལྔ་པ་ཆོ་ག་གང་གིས་ནོད་ཅིང་སྦྱིན་པ་ནི། སྦྱོར་དངོས་མཇུག་གསུམ་སྟེ། སྦྱོར་བ་ནི་འདུ་བའི་སྐབས་རྗེས་སུ་སྒྲུབ་པ་དང་། རྒན་པའི་མཐའ་ལོགས་ནས་ཕྱག་འཚལ་བ་དང་། ལྷམ་ཕུད་དེ་ཙོག་པུར་འདུག་ཅིང་ཐལ་མོ་སྦྱར་བའི་སྤྱོད་ལམ་བསྟེན་པ་དང་། རང་གིས་ལན་གསུམ་གསོལ་བ་གདབ་པས་ནོད་པའོ། །
དངོས་གཞི་ནི་གསོལ་བཞིའི་ལས་ཀྱིས་སྦྱིན་པ་སྟེ། མཇུག་ལས་ཀྱི་མཇུག་སྡུད་བརྗོད་པའོ། །
དྲུག་པ་སྤོ་བའི་སྒྲ་བཤད་པ་ནི་ས་རང་བཞིན་དུ་གནས་པ་ལས་དམན་པའི་སར་སྤོ་བ་ཡིན་པས་ན་སྤོ་བ་ཞེས་བྱའོ། །
གཉིས་པ་སྤོ་བ་སྤྱོད་པ་ལ་ཡང་དྲུག་ལས། དང་པོ་ཡུལ་གང་ལ་སྤོ་བ་སྤྱོད་པ་ནི་དགེ་འདུན་མཚན་ཉིད་ལྔ་ལྡན་ཏེ། དེའང་བསྙེན་རྫོགས་བཞི་ཡན་ཆད་ཀྱི་གྲངས་ཚང་སྟེ། དགེ་འདུན་མ་ཡིན་པ་ལ་ཡང་ངོ་ཞེས་པ་དང་། གཞན་དུ་ན་སྤོ་བ་སྤྱད་པའི་འཇུག་ཡུལ་མ་ཡིན་པའི་ཕྱིར་རོ། །
ས་རང་བཞིན་དུ་གནས་པ་སྟེ། རང་བཞིན་དུ་གནས་པ་མ་ཡིན་པ་དག་ལ་ཡོངས་སུ་གནས་པ་དག་མི་འཆགས་སོ་ཞེས་པ་དང་དམན་པ་ན་གནས་པས་དམན་པ་ན་གནས་པ་དབྱུང་བར་མི་ནུས་པའི་ཕྱིར་རོ། །
མཚམས་དེ་ན་གནས་པ་ལས་གུད་དུ་བཅད་པ་མ་ཡིན་པ་དེ་གནས་དེ་ན་འགོད་པ་དག་ལས་ཡོངས་སུ་བཅད་པ་དག་ལ་ཡང་ངོ་ཞེས་པ་དང་། མཆོག་གི་ཆ་སྤང་བར་མི་རིགས་པའི་ཕྱིར་རོ། །
མཚན་མཐུན་པ་དང་ལྟ་བ་མཐུན་པ་སྟེ། གཞན་དུ་ན་མཚན་གྱི་སྒོ་ནས་དང་ལྟ་བའི་སྒོ་ནས་ཐ་དད་པ་ཉིད་དུ་ཡིད་ལ་སྣང་བའི་ཕྱིར་རོ། །
གཉིས་པ་གནས་གང་དུ་སྤོ་བ་སྤྱད་པ་ནི། གནས་ཆོས་གསུམ་ལྡན་དུ་སྤྱད་དེ། དེའང་གནས་བརྟན་དང་བཅས་སོ་སོ་ཐར་པ་དང་བཅས་པའི་གནས་ཡིན་པ་སྟེ་གནས་བརྟན་དང་བཅས་སོ་སོ་ཐར་པ་དང་བཅས་པ་ཉིད་དུ་ཞེས་པ་དང་། གཞན་དུ་ན་ཁྲེལ་ཡོད་ཕུན་སུམ་ཚོགས་པ་མི་འབྱུང་ཞིང་གནས་མེད་ཀྱི་ཉེས་པ་འབྱུང་བའི་རྒྱུར་འགྱུར་བའི་ཕྱིར་རོ། །
གང་ན་གཞན་གསུམ་ལ་སོགས་པ་མིང་མཐུན་པ་ཡོད་པའི་གནས་མ་ཡིན་པ་སྟེ། གང་ན་གཞན་གསུམ་ལ་སོགས་པ་དེ་དག་གི་མིང་ཞེས་པ་དང་། གཞན་དུ་ན་ཉེས་པ་ལས་བཟློག་པའི་རྒྱུར་མི་འགྱུར་བའི་ཕྱིར་རོ། །
གང་དུ་མནོས་པའི་གནས་ཡིན་པ་སྟེ། དང་པོར་གཉིས་ཀྱིས་སྐྱ་རེངས་འཆར་བར་མི་བྱ་ཞེས་པ་དང་། གཞན་དུ་ན་ཉིན་མཚན་དཔྱད་དགོས་པར་འགྱུར་བའི་ཕྱིར་རོ། །
གསུམ་པ་རྟེན་གང་གིས་སྤོ་བ་སྤྱད་པ་ནི་སྤོ་བ་མནོས་པ་དང་འབྲེལ་བ་སྟེ། གཞན་དུ་ན་སྤོ་བ་སྤྱོད་པ་མི་འཆགས་པའི་ཕྱིར་རོ། །
བཞི་པ་ལྟུང་བ་གང་དག་པའི་དོན་དུ་སྤོ་བ་སྤྱད་པ་ནི་ལྟུང་བ་ཆོས་གསུམ་ལྡན་ཏེ་སྤོ་བ་ནོད་པའི་སྐབས་སུ་སྔར་བཤད་པ་དང་འདྲའོ། །
ལྔ་པ་ཡུན་ཇི་སྲིད་དུ་སྤོ་བ་སྤྱོད་པ་ནི་ཡུན་ཇི་སྲིད་མནོས་པ་དེ་སྲིད་དུའོ། །
དྲུག་པ་ཚུལ་ཇི་ལྟར་སྤོ་བ་སྤྱོད་པ་ནི། ཁྱད་པར་ཅན་གྱི་སྤྱོད་པ་ལྔ་སྤང་བ་དང་། དམན་པའི་སྤྱོད་པ་ལྔ་དང་དུ་བླང་བ་དང་། དུས་འདས་པ་དང་འབྱུང་བར་འགྱུར་བ་བརྗོད་པ་དང་། འཐབ་ཀྲོལ་ཅན་གྱི་རྐྱེན་གྱིས་བཏང་ཞིང་དེ་དང་བྲལ་ན་སླར་བླང་བའོ། །

དང་པོ་ལ་ལྔ་སྟེ་གུས་པའི་བྱ་བ་བདག་གིར་བྱེད་པ་ལ་སོགས་སྤོང་བ་་་་་་སྤོ་བ་དང་མགུ་བར་བྱ་བ་སྤྱོད་པ་དག་གིས་ཞེས་པ་ནས་སོ། །
དང་། ལྷག་པ་དང་མཉམ་པའི་སྤྱོད་པ་སྤང་བ་་་་་་དེ་དང་ལྷན་ཅིག་ཏུ་གོམ་པ་བསྲི་བས་བཅག་པར་མི་བྱའོ་ཞེས་པ་ནས་སོ། །
དང་། དགེ་སྦྱོང་བླ་མའི་གནས་ལྟ་བུ་སྤང་བ་་་་་་ནི་རབ་ཏུ་བྱུང་བ་དང་ཞེས་པ་ནས་སོ། །
དང་། ཆད་པའི་སྐབས་སུ་གཏོགས་པའི་བྱ་བ་སྤང་བ་་་་་་ནི་དགེ་སློང་ལ་ཉམས་པས་གླེང་བར་མི་བྱ་ཞེས་པ་ནས་སོ། །
དང་། རྟེན་པའི་ཁྱད་པར་སྤང་ཞིང་ཉེས་པ་རྣམས་སྤང་བའོ། །
་་་་་ནི་དེ་དང་ལྷན་ཅིག་བསྟེན་པར་མི་བྱ་ཞེས་པ་ནས་སོ། །
གཉིས་པ་དམན་པའི་སྤྱོད་པ་ལྔ་དང་དུ་བླང་བ་ལ་ལྔ་སྟེ། ནང་བར་གྱི་དུས་སུ་ཇི་ལྟར་སྒྲུབ་པ་་་་་་ནི་ནང་བར་སྔར་ལངས་ཏེ་སྒོ་དབྱེ་བར་བྱའོ་ཞེས་པ་ནས་སོ། །
དང་། མཆོད་སྟོན་ལ་སོགས་པའི་དུས་སུ་ཇི་ལྟར་སྒྲུབ་པ་་་་་་སྤྱི་ཕུངས་བཤམས་པ་ན་ཞེས་པ་ནས་སོ། །
དང་། འདུ་བའི་དུས་སུ་ཇི་ལྟར་སྒྲུབ་པ་་་་་་ན་འདུ་བའི་དུས་སུ་བཤམས་བསགས་པ་ནས་ཞེས་པ་ནས་སོ། །
དང་། དགོངས་ཀའི་དུས་སུ་ཇི་ལྟར་སྒྲུབ་པ་་་་་་ནི་དགོངས་ཀར་དུས་དང་མཐུན་པའི་ཆུས་ཞེས་པ་ནས་སོ། །
དང་། དུས་ཐམས་ཅད་དུ་ཇི་ལྟར་སྒྲུབ་པ་་་་་དེའི་གཙུག་ལག་མཐའ་མར་རོ་ཞེས་པ་ནས་སོ། །
འོ། །
་་་་་དེ་རྣམས་ནི་ས་གཞན་ན་གནས་པ་སྤྱོད་པའི་གཞུང་ལས་ཤེས་པར་འགྱུར་རོ། །
གཉིས་པ་ལྷག་མ་དངོས་ཉིད་ཕྱིར་བཅོས་པ་ལ་གཉིས་ཏེ། མགུ་བས་ཕྱིར་བཅོས་པ་དང་། དབྱུང་བས་ཕྱིར་བཅོས་པའོ། །
དང་པོ་ལ་གཉིས་ཏེ་མགུ་བ་ནོད་པ་དང་། མགུ་བ་སྤྱད་པའོ། །
དེའང་མགུ་བ་ནོད་པ་སྤྱོད་པའི་ཚུལ་ནི། གཞན་ཐམས་ཅད་སྤོ་བའི་སྐབས་སུ་སྔར་ཇི་སྐད་བཤད་པ་དང་འདྲ་བ་ལས། འདིར་ཁྱད་པར་བཞི་ལས། ཆེད་དུ་བྱ་བའི་ཁྱད་པར་ལ་སྤོ་བ་ནི་དགེ་འདུན་ལྷག་མ་བཅབས་པའི་ཉེས་པ་དག་པར་བྱ་བའི་ཕྱིར་ཡིན་ལ། མགུ་བ་ནི་དགེ་འདུན་ལྷག་མ་དངོས་ཉིད་ཕྱིར་བཅོས་པར་བྱ་བའི་ཕྱིར་ཡིན་ཞིང་། དགེ་སློང་མས་ལྕི་བའི་ཆོས་ལས་འདས་པའི་ལྟུང་བ་ཕྱིར་བཅོས་པར་བྱ་བའི་ཕྱིར་ཡང་ཡིན་ནོ། །
དགོས་པའི་ཁྱད་པར་ལ་སྤོ་བ་སྤྱད་པའི་དགོས་པ་ནི། ལྷག་མ་བཅབས་པའི་ཉེས་པ་དག་པར་འགྱུར་བ་ཡིན་ལ། མགུ་བ་སྤྱོད་པའི་དགོས་པ་ནི། ལྷག་མའི་དབྱུང་བ་ཆགས་པའི་རྟེན་དུ་འགྱུར་བ་དང་ལྕི་བའི་ཆོས་ལས་འདས་པའི་ལྟུང་བ་བཤགས་པ་ཆགས་པའི་རྟེན་དུ་འགྱུར་བའོ། །
ཞག་གྲངས་ཀྱི་ཁྱད་པར་ལ་སྤོ་བའི་ཞག་གྲངས་ནི་ཡུན་ཇི་སྲིད་དུ་བཅབས་པ་དེ་སྲིད་ཡིན་པས་ཞག་གྲངས་ཕྱོགས་གཅིག་ཏུ་ངེས་པ་མེད་ལ། མགུ་བའི་ཞག་གྲངས་ནི། དགེ་སློང་གིས་མགུ་བ་ཞག་དྲུག་དང་། དགེ་སློང་མས་མགུ་བ་ཟླ་བ་ཕྱེད་དོ། །
སྒྲ་བཤད་ཀྱི་ཁྱད་པར་ལ་སྤོ་བའི་སྒྲ་བཤད་ནི་སྔར་བཤད་ཟིན་ལ། མགུ་བའི་སྒྲ་བཤད་པ་ནི། དགེ་འདུན་ལྷག་མའི་ལྟུང་བ་ཕྱིར་བཅོས་པའི་དོན་དུ་དགེ་འདུན་གྱི་ཐུགས་མགུ་བར་བྱེད་པས་ན་མགུ་བ་ཞེས་བྱ་སྟེ། ལྕི་བའི་ཆོས་ལས་འདས་པའི་ལྟུང་བ་ཕྱིར་བཅོས་པའི་དོན་དུ་དགེ་སློང་ཕ་མ་གཉིས་ཀའི་དགེ་འདུན་གྱི་ཐུགས་མགུ་བར་བྱེད་པས་ན་དེ་སྐད་ཅེས་བྱའོ། །
གཉིས་པ་དབྱུང་བས་ཕྱིར་བཅོས་པ་ལ་གཉིས་ལས། དབྱུང་བ་བྱས་པའི་དགོས་པ་ནི། ལྷག་མའི་ལྟུང་བ་དག་པར་འགྱུར་བའོ། །
བསྡུས་པའི་དོན་ལ་བཞི་ལས། དང་པོ་ཡུལ་གང་ལ་དབྱུང་བ་བྱ་བ་ནི། ཆོས་བཅུ་ལྡན་ཏེ་ཐུན་མོང་བ་བརྒྱད་ནི་ལས་གཞིའི་སྐབས་སུ་སྨོས་ལ། དེའི་སྟེང་དུ་་་་་་གང་ཟག་ཁྱད་པར་ཅན་མ་ཡིན་པ་དང་། མགུ་བ་སྤྱད་པ་དང་ལྡན་པའོ། །

་་་་་སྔར་དབྱུང་བ་བྱས་པ་མ་ཡིན་པ་དེར་འདུས་སོ། །
དབྱུང་བ་བྱས་ན་མགུ་ལྡན་ལས་གྲལ་བའི་ཕྱིར་རོ། །
གཉིས་པ་རྟེན་གང་གིས་དབྱུང་བ་བྱ་བ་ནི། དགེ་འདུན་མཚན་ཉིད་བཞི་ལྡན་གྱིས་ཏེ། ཉི་ཤུ་འམ་བཞི་བཅུའི་གྲངས་ཚང་བ་དང་། ཁ་སྐོང་བར་འོས་པ་དང་། མི་མཐུན་པ་གཉིས་ཀྱིས་མི་མཐུན་པ་མེད་པ་དང་། ལས་བྱེད་པ་པོ་དང་བཅས་པའོ། །
གསུམ་པ་ལྟུང་བ་གང་དག་པའི་དོན་དུ་དབྱུང་བ་བྱ་བ་ནི་དགེ་འདུན་ལྷག་མའི་ལྟུང་བ་ཆོས་གསུམ་ལྡན་སྔར་སྤོ་བ་སྦྱིན་ཡུལ་ལ་བཤད་པ་དང་འདྲ་ཞིང་། དེའི་སྟེང་་་་་་འཆབ་པ་མི་ལྡན་པ་སྟེ་བཞིའོ། །
བཞི་པ་ཆོ་ག་གང་གིས་དབྱུང་བ་བྱ་བ་ནི་སྦྱོར་དངོས་མཇུག་གསུམ་སྟེ། སྦྱོར་བ་ནི་སྔར་སྤོ་བ་ནོད་པའི་སྐབས་སུ་བསྟན་པ་དང་འདྲའོ། །
་་་་་སྟེ་འདུ་བའི་སྐབས་རྗེས་སུ་བསྒྲུབ་པ་རྒན་པའི་མཐའ་ལོགས་ནས་ཕྱག་འཚལ་བ་སོགས་སོ། །
དངོས་གཞི་ནི་གསོལ་བཞིའི་ལས་ཀྱིས་ཏེ། གསོལ་བ་དང་ལས་བརྗོད་པ་དང་པོའི་བར་དུ་བསྡིགས་པ་ཡང་བྱའོ། །
མཇུག་ནི་ལས་ཀྱི་མཇུག་སྡུད་བརྗོད་པ་དང་གཟེངས་བསྟོད་པའོ། །
ཡན་ལག་གི་དོན་ནི། དགེ་འདུན་ལྷག་མ་ནི་ཞེས་པ་ནས་སོ། །
མ་བཅབས་པ་ཉིད་དང་ལྡན་པར་་་་་་སོག་ན་རེ་མདོ་རྩ་ཡི་གེ་ལྷག་པ་ཡིན་ཞེས་གསུངས་ཀྱང་མ་ཡིན་ནོ། །
བརྗོད་པར་བྱའོ། །
ཞེས་གསུངས་ཀྱང་ལྟུང་བ་མ་བཅབས་སོ་ཞེས་ནི་བརྗོད་མི་དགོས་ཏེ། ལྟུང་བ་བཅབས་པ་བརྗོད་མི་དགོས་པ་ཙམ་ལ་དགོངས་ནས་མ་བཅབས་པ་ཉིད་དང་ལྡན་པར་བརྗོད་ཅེས་གསུངས་པའོ། །
བཅབས་པའི་ཉེས་པ་དེ་སྤོ་བས་མེད་པར་འགྱུར་རོ། །
ཞེས་པའི་ཊཱི་ཀ་ལས་དེའི་རྗེས་སུ་འབྲང་བས་ལྟུང་བ་གཞན་དག་ལ་ཡང་སྔར་བཅབས་པའི་ཉེས་པ་ཕྱིར་བཅོས་པར་བྱ་ཞིང་། ཕྱིས་ལྟུང་བ་ཕྱིར་བཅོས་པར་ཤེས་པར་བྱའོ་ཞེས་སོ། །
དེ་གཉིས་བྱེད་པ་ཉིད་ན་ཞེས་གསུངས་ཀྱང་རེ་རེ་ནས་བརྗོད་དེ་སྤོ་བ་དེ་སྤྱོད་པར་བྱེད་བཞིན་པ་ཉིད་ན་དགེ་འདུན་ལྷག་མ་སྔ་མ་དང་བྱེ་བྲག་གི་རིགས་མཐུན་པ་དེའི་རྒྱུན་གྱི་དང་པོ་བྱུང་སྟེ། རྐྱེན་གཞན་མ་བྱུང་བ་ཉིད་ན་ཆོས་ཅན། གཞི་ནས་སྤོ་བ་སྦྱིན་པར་བྱ་བ་ཡིན་ཏེ། མནོས་ཏེ་སྤྱད་པར་བྱས་པའི་སྤོ་བ་དེ་ཞིག་ཅིང་གཞི་ནས་སྤོ་བ་སྦྱིན་མི་དགོས་ཀྱི་རྐྱེན་མ་བྱུང་བའི་ཕྱིར་རོ། །
་་་་་རྐྱེན་གཞན་བྱུང་བ་སྤྱི་བཀག་པ་ནི་ཆོས་ཅན་གྱི་ཟུར་ཡིན་ལ་བྱེ་བྲག་བཀག་པ་ནི་རྟགས་ཀྱི་ཟུར་རོ། །
མགུ་བ་ཞིག་པ་ལ་གཞི་ནས་མགུ་བ་སྦྱིན་པ་ཡང་དེ་བཞིན་དུ་སྦྱར་ཏེ་བརྗོད་དོ། །
འདིར་་་་་་སྣང་ཡེ་ཤེས་རྒྱན་ནི་མུ་བཞི་མེད་གསུངས་ཀྱང་། མུ་བཞི་པོ་འདི་ནི་རྒྱ་འདུལ་འཛིན་གྱི་བཞེད་པ་ཡིན་ནོ། །
མུ་བཞི་ལས། མཚན་ཉིད་ཀྱང་འཕོ་ཞིང་མིང་ཡང་འཕོ་བ་ནི་སྤོ་མགུ་ཞག་གཅིག་གམ་གཉིས་སྤྱད་པ་ལྟ་བུ་སྟེ། སྤོ་མགུ་ཞག་ལོན་པར་སྤྱད་པ་ན་དགེ་འདུན་ལྷག་མ་སྔ་མ་དང་། རིགས་འདྲ་བྱུང་ན་སྔར་ཞག་ལོན་པར་སྤྱད་པ་དེ་ཞིག་སྟེ། གཞི་ནས་བསྐྱར་དགོས་པས་མཚན་ཉིད་འཕོ་བ་ཞེས་བྱའོ། །
སྔར་གྱི་སྤོ་མགུ་ལས་མིང་གཞན་དུ་འཕོ་བ་སྟེ། གཞི་ནས་སྤོ་མགུའི་མིང་གིས་སྦྱིན་པའོ། །
དེ་བཞིན་དུ་གཞི་ནས་སྤོ་མགུ་ཞག་ལོན་པར་སྤྱད་པ་ན་དགེ་འདུན་ལྷག་མ་སྔ་མ་དང་རིགས་འདྲ་བྱུང་ནས་ཡང་གཞི་ནས་བསླང་སྟེ་སྤོ་མགུ་སྦྱིན་པ་ལ་ཡང་སྦྱར་རོ། །
མཚན་ཉིད་ཀྱང་མི་འཕོ་ལ་མིང་ཡང་མི་འཕོ་བ་ནི་ཡང་གཞི་ནས་བསླང་སྟེ་སྤོ་མགུ་བྱིན་པ་ཞག་མ་ལོན་པར་དགེ་འདུན་ལྷག་མ་སྔ་མ་དང་རིགས་འདྲ་བྱུང་ན། ཞག་ལོན་པར་སྤྱད་པར་ཞིག་ནས་སྦྱིན་པ་ནི་མ་ཡིན་པས་མཚན་ཉིད་མི་འཕོ་བ་ཞེས་ཐ་སྙད་བཏགས་སོ། །

མིང་ཡང་མི་འཕོ་སྟེ། ཡང་གཞི་ནས་བསླང་སྟེ་སྤོ་མགུའི་མིང་གིས་སྦྱིན་པར་བྱའི། མིང་སྔ་མ་ལས་མིང་གཞན་མེད་པའི་ཕྱིར་རོ། །
མཚན་ཉིད་འཕོ་ལ་མིང་མི་འཕོ་བ་ནི། ཡང་གཞི་ནས་བསླང་སྟེ་སྤོ་མགུ་ཞག་གཅིག་གམ་གཉིས་ལྟ་བུ་ཞག་ལོན་པར་སྤྱད་པ་ན་དགེ་འདུན་ལྷག་མ་སྔ་མ་རིགས་འདྲ་བྱུང་ན་སྔར་ཞག་ལོན་པར་སྤྱད་པ་དེ་ཞིག་སྟེ་གཞི་ནས་བསྐྱར་དགོས་པས་མཚན་ཉིད་འཕོ་བ་ཞེས་བྱའོ། །
ཡང་གཞི་ནས་བསླང་སྟེ་སྤོ་མགུ་ཞེས་སྔར་གྱི་མིང་དེ་ཉིད་ཀྱིས་སྦྱིན་དགོས་པས་མིང་མི་འཕོ་བ་ཞེས་བྱའོ། །
མིང་འཕོ་ལ་མཚན་ཉིད་མི་འཕོ་བ་ནི། སྤོ་མགུ་བྱིན་ནས་ཞག་མ་ལོན་པར་དགེ་འདུན་ལྷག་མ་སྔ་མ་དང་རིགས་འདྲ་བྱུང་ན་སྤོ་མགུ་ལས་མིང་གཞན་དུ་འཕོ་སྟེ་གཞི་ནས་སྤོ་མགུའི་མིང་གིས་སྦྱིན་ཞིང་། ཞག་ལོན་པར་སྤྱད་དེ་ཞིག་ནས་སྦྱིན་པ་ནི་མ་ཡིན་པས་མཚན་ཉིད་མི་འཕོ་ཞེས་ཐ་སྙད་བཏགས་སོ། །
གཞི་ནས་སྤོ་མགུ་བྱིན་ནས་ཞག་མ་ལོན་པར་དགེ་འདུན་ལྷག་མ་སྔ་མ་དང་རིགས་འདྲ་བྱུང་སྟེ། ཡང་གཞི་ནས་བསླང་སྟེ་སྤོ་མགུ་སྦྱིན་པ་ལ་ཡང་དེ་བཞིན་དུ་སྦྱར་རོ། །
སྤོ་མགུ་ཞིག་པའི་རྗེས་སུ་གཞི་ནས་སྤོ་མགུ་བརྩམས་པ་ནི་དང་པོར་ཞག་གྲངས་མཐར་ཐུག་པར་བྱ་བ་དང་འདྲ་སྟེ། གཞི་ནས་ཞག་གྲངས་མཐར་ཐུག་པར་སྦྱིན་ཞིང་སྤྱད་པར་བྱའི། སྔར་གྱི་སྤོ་མགུའི་ཕྲོ་སྤྱད་པ་ཙམ་གྱིས་ནི་འགྲུབ་པ་མ་ཡིན་ཏེ། མནོས་ཏེ་བྱས་པ་དེ་གཉིས་ཞིག་པའི་ཕྱིར་རོ། །
ཞེས་རྒྱ་འདུལ་འཛིན་རྗེས་འབྲང་དང་བཅས་པ་རྣམས་གསུངས་སོ། །
་་་་་སྐབས་འདིའི་ཊཱི་ཀ་ལས་ཡོངས་སུ་མི་གཏང་ངོ་ཞེས་བྱ་བའི་ཐ་ཚིག་གོ་ཞེས་པ་ནི་སྤྱད་པར་བྱ་བའི་ཞག་གྲངས་ཀྱི་ཚད་ངེས་པ་ཡོངས་སུ་མི་གཏོང་ངོ་ཞེས་སྦྱར་རོ། །
དེའི་ཕྱིར་ཞེས་པ་ནི་ཊཱི་ཀ་ལས་བརྩམས་པ་ནི་མཐར་ཐུག་པ་དང་འདྲ་བ་དེའི་ཕྱིར་ཞེས་སོ། །
སྤོ་བ་ལ་སོགས་པ་སྔར་སྦྱིན་པ་དེ་དགེ་འདུན་གྲངས་མ་ཚང་བ་ལ་སོགས་པའི་ཉེས་པས་་་་་་སྤོ་བ་སོགས་མི་འཆགས་སོ། །
སྤོ་བ་ལ་སོགས་དེ་མ་ཆགས་པའི་གནས་སྐབས་སུ་དགེ་འདུན་ལྷག་མའི་ལྟུང་བ་སྔ་མ་དང་འདྲ་བ་བྱུང་ན། དེའི་ཚེ་དང་པོ་ཡང་ཞེས་པ་ནི་སྔ་མ་ཡང་སྟེ། སྔ་མ་སྤོ་བ་དེ་ཉིད་སླར་ཡང་སྦྱིན་པར་བྱ་ཡི། གཞི་ནས་སྤོ་བ་སྦྱིན་པར་མི་བྱ་སྟེ། སྤོ་བ་ཞིག་པ་མེད་པའི་ཕྱིར་ཏེ། སྤོ་བ་མ་ཆགས་པའི་ཕྱིར་རོ། །
མགུ་བ་མ་ཆགས་པའི་གནས་སྐབས་སུ་ལྷག་མའི་ལྟུང་བ་སྔ་མ་དང་འདྲ་བ་བྱུང་ན་ཡང་། སྔ་མ་མགུ་བ་དེ་ཉིད་སླར་ཡང་སྦྱིན་པར་བྱ་ཡི་གཞི་ནས་མགུ་བ་སྦྱིན་པར་ནི་མི་བྱའོ། །
མདོར་ན་དང་པོ་ཡང་སྟེ་སྔར་གྱི་སྤོ་མགུ་གང་ཡིན་པ་དེ་ཉིད་སླར་ཡང་བསླང་བར་བྱ་བ་ཉིད་དོ་ཞེས་ཚིག་གི་མཐར་སྦྱར་རོ། །
འོ་ན་ལྟུང་བ་སྔ་མ་ལ་འཆབ་པ་ཡོད་ཅིང་ཕྱི་མ་ལ་འཆབ་པ་མེད་ན་ཇི་ལྟར་བྱ་ཞེ་ན། བཅབས་པའི་སྤོ་བ་དང་མ་བཅབས་པའི་མགུ་བ་སྔ་ཕྱི་ཐ་དད་པར་བསླང་བ་ཉིད་དོ་ཞེས་པ་སྟེ། སྐབས་འདི་ཉིད་ཀྱི་ཊཱི་ཀ་ལས་སྤོ་བ་དང་མགུ་བ་ཐ་དད་པར་གཞི་ནས་བསླང་སྟེ། སྦྱིན་པ་བྱ་བ་ཉིད་ཡིན་ནོ་ཞེས་གསུངས་སོ། །
་་་་་ལྟུང་བ་སྔ་མའི་འཆབ་པ་དེ་ནི་སྤོ་བས་དག་པར་བྱས་ནས་ལྟུང་བ་སྔ་ཕྱི་ཕྱིར་བཅོས་པའི་དོན་དུ་མགུ་བ་འདི་ནི་རྗེས་སུ་བསྒྲུབ་པར་བྱའོ། །
ལྟུང་བ་ཕྱི་མ་དེ་ཕྱིར་བཅོས་པར་བྱའོ་ཞེས་སྟོན་པ་ནི་བར་མ་དེ་ཞེས་གསུངས་ཏེ། དེ་ཡང་ཊཱི་ཀ་ལས་སྤོ་བ་སྔ་མ་ཤོས་མ་ཆགས་པའི་སྐབས་སུ་དགེ་འདུན་ལྷག་མའི་ལྟུང་བ་བར་མ་ལྟུང་བ་སྔ་མ་དང་འདྲ་བ་དེ་ཡལ་བར་མི་དོར་བར་ཕྱིར་བཅོས་པར་བྱའོ། །

ཞེས་སོ། །
ལྟུང་བ་ཕྱི་མ་དེ་ལ་བར་མ་ཞེས་མིང་བཏགས་པ་ནི་ལྟུང་བ་སྔ་མ་དེ་དང་སྤོ་མགུ་སྦྱིན་པའི་བར་དུ་བྱུང་བས་དེ་ཞེས་བྱའོ། །
འོ་ན་ལྟུང་བ་སྔ་ཕྱི་གཉིས་ཀ་འཆབ་པ་དང་བཅས་ན་ཇི་ལྟར་ཞེ་ན། དེའི་ཕྱིར་ཞེས་པ་ནི་ཊཱི་ཀ་ལས་བར་མ་དེ་ཕྱིར་བཅོས་པར་བྱ་བ་དེའི་ཕྱིར་ཞེས་གསུངས་ཏེ། སྤོ་བ་ལ་སོགས་པ་མ་ཆགས་པར་ལེན་པར་བྱེད་པ་དེའི་ཚེ་ན། ལྟུང་བ་ཕྱིས་བྱུང་བ་དེ་ཕྱིར་བཅོས་པར་བྱ་བའི་དོན་དུ་ཡང་ཆོ་ག་གཅིག་གིས་སྤོ་བ་བླང་བ་འམ། ཆོ་ག་གཅིག་གིས་མགུ་བ་བླང་བ་བརྟེན་པར་བྱ་བ་ཉིད་ཡིན་ནོ། །
ཡང་ལྟུང་བ་སྔ་ཕྱི་གཉིས་ཀ་འཆབ་པ་དང་བཅས་ན་ལྟུང་བ་སྔ་ཕྱི་གཉིས་ཀའི་མིང་བརྗོད་ཅིང་ཆོ་ག་གཅིག་གིས་སྤོ་བ་བླང་ཞིང་དུས་གཅིག་ཏུ་སྤྱད་དུ་རུང་བའོ། །
་་་་་ཊཱི་ཀ་ལས་ལྟུང་བ་ཐམས་ཅད་ཕྱིར་བཅོས་པའི་ཕྱིར་ཚིག་གཅིག་ཁོ་ནས་སྤོ་བ་ལ་སོགས་པ་བླང་བར་བྱའོ་ཞེས་གསུངས་ཏེ་དུས་གཅིག་ཏུ་སྤྱད་དུ་རུང་ངོ་། །
འདིའི་དཔེ་ནི་ཊཱི་ཀ་ལས་དཔེར་ན་རྒྱུད་ལན་ཅིག་རྐྱང་བས་སྐད་དང་སྦྱར་བ་ལ་སོགས་པའི་བྱ་བ་དུ་མ་ཅིག་ཅར་བྱེད་པ་དེ་བཞིན་དུ་ཞེས་གསུངས་སོ། །
ལྟུང་བ་སྔ་མ་ལས་ཕྱི་མ་ཡུན་རིང་དུ་བཅབས་ན་ཇི་ལྟར་ཞེ་ན། ལྟུང་བ་ཕྱིས་བྱུང་བ་དེ་བཅབས་དུས་ལྷག་པ་གང་ཡིན་པ་དེ་ཡང་ལྟུང་བ་སྔ་མ་བཅབས་པའི་དུས་བརྗོད་པའི་སྐབས་དེར་གཞུག་ཅིང་བརྗོད་པ་ཉིད་དོ། །
ཆོ་ག་བརྗོད་པ་ན་དེ་ལྟར་བརྗོད་པའོ། །
སྤོ་བ་སྤྱོད་པ་ན་རིང་ཤོས་ཀྱི་ཁོངས་སུ་ཐུང་ཤོས་བསྡུས་ཏེ། ཊཱི་ཀ་ལས་ལྟུང་བ་སྔ་མ་བཅབས་པའི་དུས་སུ་ཟླ་བ་ཕྱེད་ཡོད་ལ། ལྟུང་བ་ཕྱི་མ་བཅབས་པའི་དུས་སུ་ཟླ་བ་གཅིག་ཡོད་པ་དེ་ལ་ནི་ཟླ་བ་གཅིག་ཁོ་ན་སྤོ་བ་སྦྱིན་པར་བྱ་སྟེ་དེ་ཡང་ལྟུང་བ་སྔ་མ་ཟླ་བ་ཕྱེད་བཅབས་པ་དང་ལྟུང་བ་ཕྱི་མ་ཟླ་བ་གཅིག་བཅབས་པའི་ཉེས་པ་གཉིས་ཀ་མེད་པར་འགྱུར་བ་ཤེས་པར་བྱའོ། །
ལྟུང་བ་སྔ་མ་བཅབས་པ་བས་ལྟུང་བ་ཕྱི་མ་བཅབས་པའི་དུས་ལྷག་པ་སྲིད་དེ། ལྟུང་བ་སྔ་མ་ཟླ་ཕྱེད་བཅབས་ནས་ལྟུང་བ་དེ་གཞན་ལ་བརྗོད་ཅིང་ལྟུང་བ་ཕྱི་མ་གཞན་ལ་མི་བརྗོད་པར་ཟླ་གཅིག་བཅབས་པ་ལྟ་བུའོ། །
་་་་་སྤོ་མགུ་དེ་གཉིས་གསོལ་བཞིའི་ལས་ཀྱིས་སྦྱིན་ཞེས་པས་ནི་སྦྱིན་པ་བཅོ་ལྔ་བསྟན་ཏེ། སྤོ་བ་སྤྱིན་པ་དང་། གཞི་ནས་སྤོ་བ་སྤྱིན་པ་དང་། ཡང་གཞི་ནས་བསླང་སྟེ་སྤོ་བ་སྦྱིན་པ་དེ་གསུམ་དང་། མགུ་བ་དང་གཞི་ནས་མགུ་བ་དང་ཡང་གཞི་ནས་བསླང་སྟེ་མགུ་བ་སྦྱིན་པ་སྟེ་གསུམ་དང་། སྤོ་བ་སྤྱད་པ་དང་ལྡན་པ་ལ་མགུ་བ་སྦྱིན་པ་གསུམ་དང་། གཞི་ནས་སྤོ་བ་སྤྱད་པ་དང་ལྡན་པ་ལ་མགུ་བ་སྦྱིན་པ་གསུམ་དང་ཡང་གཞི་ནས་བསླང་སྟེ་སྤོ་བ་སྤྱད་པ་དང་ལྡན་པ་ལ་མགུ་བ་སྦྱིན་པ་གསུམ་མོ། །
དབྱུང་བ་ཡང་ངོ་ཞེས་པས་དབྱུང་བ་བཅུ་གཉིས་བསྟན་ཏེ།་་་་་སྤོ་བ་སྔོན་ད་མ་སོང་བའི་མགུ་བ་རྐྱང་པ་སྤྱད་པ་གསུམ་ལ་དབྱུང་བ་གསུམ་དང་། སྤོ་བ་སྤྱད་ནས་མགུ་བ་སྤྱད་པ་གསུམ་ལས་དབྱུང་བ་གསུམ་དང་། གཞི་ནས་སྤོ་བ་སྤྱད་ནས་མགུ་བ་སྤྱད་པ་གསུམ་ལས་དབྱུང་བ་གསུམ་དང་། ཡང་གཞི་ནས་བསླང་སྟེ་སྤོ་བ་སྤྱད་ནས་མགུ་བ་སྤྱད་པ་གསུམ་ལས་དབྱུང་བ་གསུམ་སྟེ་བཅུ་གཉིས་སོ། །
དེ་དག་གིས་གསོལ་བ་འདེབས་པ་ཉི་ཤུ་རྩ་བདུན་ཡང་མཚོན་པའོ། །
་་་་་ཊཱི་ཀ་ལས་འཆར་ཀའི་ནག་འབྱམ་གྱི་སྐབས་སུ་སྤོ་རྐྱང་སྦྱིན་པ་གསུམ་དང་མགུ་རྐྱང་སྦྱིན་པ་གསུམ་དང་། སྤོ་བ་སྤྱད་པ་ལ་མགུ་བ་སྦྱིན་པ་དང་། གཞི་ནས་སྤོ་བ་སྤྱད་པ་ལ་མགུ་བ་སྦྱིན་པ་དང་། ཡང་གཞི་ནས་བསླང་སྟེ་སྤོ་བ་སྤྱད་པ་ལ་མགུ་བ་སྦྱིན་པ་དང་གསུམ་སྟེ། སྦྱིན་པ་མུ་དགུ་པོ་དེ་རྣམས་ཀྱིས་གསལ་བ་ཙམ་སྨོས་ཤིང་། དེ་རྣམས་ཀྱི་བརྗོད་པ་ནི་མ་སྨོས་སོ། །

སྤོ་བ་སྤྱད་པ་ལ་གཞི་ནས་མགུ་བ་སྦྱིན་པ་ལ་སོགས་པ་གཞན་རྣམས་ཀྱང་དངོས་སུ་མ་སྨོས་ཏེ་སོགས་ཁོངས་སུ་བསྡུས་སོ། །
དབྱུང་བ་བཅུ་གཉིས་ལ་ཊཱི་ཀ་ལས་དབྱུང་བ་མུ་དྲུག་གི་གསོལ་བ་དང་བརྗོད་པ་གཉིས་ཀ་སྨོས་ཏེ། མགུ་སྤྱད་གསུམ་ལ་དབྱུང་བ་གསུམ། སྤོ་སྤྱད་གསུམ་ལ་མགུ་བ་སྦྱིན་ནས་དབྱུང་བ་གསུམ་སྟེ་དྲུག་པོ་དེ་དག་གིའོ། །
དབྱུང་བ་གཞན་དྲུག་དངོས་སུ་མ་སྨོས་ཏེ། སོགས་ཁོངས་སུ་བསྡུས་སོ། །
དེ་རྣམས་ནི་ཊཱི་ཀ་ལས་འཆར་ཀའི་ནག་འབྱམ་གསུངས་པའི་རྣམ་པར་བཤད་པ་ཡིན་ནོ། །
ལྟུང་བ་འབྱིན་པ་པོ་གནས་སྐབས་ཅི་ལྟར་འདུག་པ་ལ་བྱ་ཞེ་ན་་་་་་རྩ་་་་་་བཅད་དེ་ས་ལ་བཀྲམ་པ་ལྟ་བུར་་་་་་ལུས་ཐམས་ཅད་ས་ལ་འགྱེལ་བ་ལའོ་ཞེས་པ་འདི་འགྲེལ་ཆུང་ལས་དགེ་འདུན་གྱི་སྤྱན་སྔར་ཁ་བུབ་ཏུ་བསྙལ་ལ་བསྡིགས་པ་དབྱུང་བ་གཉིས་ཀ་བྱ་ཞེས་བཤད་དོ།་་་་་ལུང་དང་ཀརྨ་ཤ་ཏཾ་ཁ་བུབ་ཡིན་མིན་གང་ཡང་མི་སྣང་ཡང་བམ་པོ་ལྔ་བཅུ་པ་ལས་རྩྭ་བཅད་དེ་ས་ལ་བཀྲམ་པ་ལྟར་ལུས་ཐམས་ཅད་ས་ལ་བུབ་བམ་གན་རྐྱལ་ལམ་གློས་འགྱེལ་དུ་བཅུག་སྟེ་ཞེས་གསུངས་སོ། །
བསྡིགས་པ་དང་དབྱུང་བའི་ལས་བརྗོད་པ་གསུམ་དང་། མཇུག་སྡུད་བརྗོད་པ་ཡང་སྤྱོད་ལམ་འགྱེལ་བ་ལ་བྱའོ། །
འགྲེལ་ཆུང་ལས་སྔ་མ་ལྟར་བསྙལ་བ་ལས་བསླང་ནས་གཟེངས་བསྟོད་པ་བྱ་ཞེས་བཤད་ཅིང་། གཟེངས་བསྟོད་པ་ཡང་ངོ་ཞེས་པའི་རང་འགྲེལ་ལས་ཀྱང་འགྱེལ་བ་ལའོ་ཞེས་བྱ་བ་ནི་་་་་་གཟེངས་བསྟོད་པའི་སྐབས། འདིར་སྦྱར་བ་བྱ་བ་མིན་ནོ་ཞེས་གསུངས་ཏེ། དེས་ན་དབྱུང་བའི་ལས་བརྗོད་པ་གསུམ་དང་མཇུག་སྡུད་བརྗོད་པ་ཡང་སྤྱོད་ལམ་འགྱེལ་བ་ལ་བྱ་བར་གྲུབ་བོ། །
ཚུལ་ཁྲིམས་འཆལ་བ་བསྐྲད་བར་བྱ་སྟེ། ཚུལ་ཁྲིམས་འཆལ་བ་ཁ་ཅིག་གི་རྐྱེན་གྱིས་གཞན་ཡང་ཚུལ་ཁྲིམས་འཆལ་བར་འགྱུར་བས་སྐྱོན་དེ་ལས་་་་་་གཞན་རྗེས་སུ་བསྲུང་བའི་ཕྱིར་དང་། བླ་མའི་གནས་སུ་གཞན་དག་གིས་མཆོད་ཅིང་བཀུར་བའི་་་་་་སྣོད་་་་་་དངོས་མ་ཡིན་་་་་་པར་འགྱུར་པའི་ཕྱིར་དང་། ཚུལ་འཆལ་དང་འདྲེས་མར་གནས་ན་་་་་་དགེ་འདུན་མི་བརྗོད་པའི་ཕྱིར་རོ་ཞེས་བསྐྲད་དགོས་པའི་རྒྱུ་མཚན་གསུམ་གཏན་ལ་དབབ་པ་བསྡུ་བ་ལས་བཤད་དོ། །
ནན་ཏུར་གྱི་རྒྱུ་གཞན་ལ་ཞེས་པ་ནི་བསྡིགས་པའི་རྒྱུ་ལ་བསྡིགས་པའི་དོན་དུ་བསྡིགས་པ་བྱ་བའི་བསམ་པས་སྨད་པ་ལ་སོགས་པའི་ཆོ་ག་གསུམ་གང་བྱས་ཀྱང་། བསྡིགས་པ་ཉིད་འཆགས་ཏེ། སྨད་པ་ནན་ཏུར་དུ་འགོ་གཅིག་ལ་ཆོ་ག་དོད་ཐུབ་ཡིན་པའི་ཕྱིར་རོ། །
ལུང་ཆོས་ཀྱི་འཐད་པ་སྦྱར་བ་ཙམ་ཡིན་གྱི། ཚུལ་གསུམ་ཚད་མས་གྲུབ་པ་ནི་མ་ཡིན་ནོ། །
་་་་་དེ་བཞིན་དུ་སྨད་པ་དང་སྐྲད་པ་དང་ཕྱིར་འགྱེད་པ་ལ་ཡང་སྦྱར་རོ། །
དེ་བཞིན་དུ་གནས་ནས་དབྱུང་བ་བདུན་པོ་ཕན་ཚུན་ཆོ་ག་གཞན་བྱེད་པ་ནི་འཆགས་སོ། །
་་་་་དེ་ཡང་སྤངས་པ་ནན་ཏུར་དུ་འགོ་གཅིག་ལ་ཆོ་ག་དོད་ཐུབ་ཡིན་པའི་ཕྱིར་རོ། །
དེ་བཞིན་དུ་གསོ་སྦྱོང་བཞག་པ་དང་དགག་དབྱེ་བཞག་པ་གཉིས་པོ་ཕན་ཚུན་ཆོ་ག་གཞན་བྱེད་པ་ཡང་འཆགས་སོ་ཞེས་ཀྱང་་་་་་ནན་ཏུར་གྱི་རྒྱུ་གཞན་ལ་ཞེས་པའི་མདོ་འདིས་བསྟན་ཏོ། །
དེ་དག་གིས་གནད་ཀྱིས་སྦྱར་བ་ནི།་་་་་ཁང་པ་དང་ཁང་ཆེན་གྱི་གནང་བ་བྱིན་པ་ལྟ་བུ། སྦྱིན་པའི་ལས་རྒྱུ་མཚན་མཚུངས་པ་རྣམས་ཕན་ཚུན་ཆོ་ག་གཞན་བྱེད་པ་ནི་འཆགས་ལ་་་་་་ཐུག་པ་འབྲིམ་པ་པོ་བསྐོ་བ་དང་བག་ཆོས་འབྲིམ་པ་པོ་བསྐོ་བ་ལྟ་བུ་བསྐོ་བའི་ལས་རྒྱུ་མཚན་མཚུངས་པ་རྣམས་ཕན་ཚུན་ཆོ་ག་གཞན་བྱེད་པ་ཡང་འཆགས་ཏེ། སྦྱིན་པ་འམ་བསྐོ་བའི་ལས་སུ་འགོ་གཅིག་ལ་ཆོ་ག་དོད་ཐུབ་ཡིན་པའི་ཕྱིར་ཞེས་སྦྱར་རོ། །

ཆོ་ག་དོད་མི་ཐུབ་པ་ལ་ནི་དེ་ལྟར་མ་ཡིན་ཏེ། བསྙེན་པར་རྫོགས་པའི་རྒྱུ་ལ་དེའི་དོན་དུ་དེའི་བསམ་པས་ཁང་པའི་གནང་བ་སྦྱིན་པ་ལ་སོགས་པའི་ཆོ་ག་བྱས་པ་ནི་ལས་མི་འཆགས་ཏེ། ཆོ་ག་དོད་མི་ཐུབ་པའི་ཕྱིར་རོ། །
ལྟུང་བ་བཤགས་པའི་དོན་དུ་དེའི་བསམ་པས་ཆོ་ག་གཞན་བྱས་ན་བཤགས་པ་མི་འཆགས་ཏེ། ལྟུང་བའི་མིང་རིགས་བརྗོད་པའི་ཕྱིར་བཅོས་མེད་པའི་ཕྱིར་རོ། །
དེའང་ནན་ཏུར་གྱི་རྒྱུ་གཞན་ལ་ཞེས་ནན་ཏུར་གྱི་ཆོ་ག་གཞན་བྱས་པས་ནན་ཏུར་གཞན་འཆགས་པ་དེ་རྣམས་ཀྱང་་་་་་ཁ་ཅིག་འདུ་ཤེས་འཁྲུལ་བའི་དབང་དུ་བྱས་པ་ཡིན་ཞེས་འཆད་ཀྱང་འདུ་ཤེས་མ་འཁྲུལ་བའི་དབང་དུ་བྱས་པ་ཡིན་གྱི་འཁྲུལ་ན་ནི་སྨད་པ་ནན་ཏུར་གྱི་རྒྱུ་ལ་སྨད་པ་ནན་ཏུར་གྱི་བསམ་པས། སྨད་པ་ནན་ཏུར་གྱི་ཆོ་གར་འདུ་ཤེས་འཁྲུལ་ན། གནས་ནས་དབྱུང་བའི་ཆོ་ག་བྱས་ཀྱང་སྨད་པ་ནན་ཏུར་འཆགས་ཏེ། ནན་ཏུར་གྱི་ལས་འདུ་ཤེས་གཙོ་བོ་ཡིན་ཀྱང་། སྨད་པ་ནན་ཏུར་དེ་དཔྱད་པ་ཐ་སྙད་ཀྱིས་འཇུག་པའི་ཕྱིར་རོ། །
གཞན་དུ་ན་མི་འཆགས་པ་ནི་ནན་ཏུར་གྱི་རྒྱུ་གཞན་ལ་ནན་ཏུར་བྱེད་ན། རང་རང་གི་བསམ་པ་ཡོད་པ་ལས་གཞན་དུ་སྟེ། རང་རང་གི་བསམ་པ་མེད་པས་ནི་ནན་ཏུར་ལས་དེ་མི་འཆགས་སོ་ཞེས་བསྟན་ཏོ། །
གཞན་ཡང་བསྡིགས་པའི་རྒྱུ་ལ་བསྡིགས་པའི་བསམ་པས་གནས་ནས་དབྱུང་བ་བྱེད་པའམ་གསོ་སྦྱོང་བཞག་པ་ལ་སོགས་པ་བྱེད་ན་ཡང་ལས་མི་འཆགས་ཏེ། སྨད་པའི་ལས་ཀྱང་གཞན་ཡིན་ལ། སྤང་བའི་ལས་ཀྱང་གཞན་ཡིན་པའི་ཕྱིར་དང་། རྣམ་པར་དག་པའི་ལས་ཀྱང་གཞན་ཡིན་པའི་ཕྱིར་རོ། །
ཞེས་དོན་དེ་ལྟར་དམར་སེར་ཅན་གྱི་གཞི་བསྡུས་པ་ལས་བཤད་དོ། །
དེ་བཞིན་དུ་སྤངས་པ་ནན་ཏུར་གྱི་རྒྱུ་ལ་སྨད་པ་ནན་ཏུར་དང་གསོ་སྦྱོང་བཞག་པ་བྱས་ཀྱང་མི་འཆགས་ཏེ། རྒྱུ་མཚན་སྔ་མ་བཞིན་ནོ། །
ཁྱིམ་པ་ལ་ལྷུང་བཟེད་ཁ་སྦུབ་བྱ་བ་ནི་དགེ་སློང་ལ་ཕམ་པར་འགྱུར་བ་ཡང་དག་པ་མ་ཡིན་པས་ཞེས་པ་ནས་སོ། །
འདིའི་སྤྱི་དོན་ལ་གཉིས་ལས་ལྷུང་བཟེད་ཁ་སྦུབ་བྱས་པའི་དགོས་པ་ནི་ཉེས་པ་ལ་མ་ཞུགས་པ་མི་འཇུག་པ་དང་། ཞུགས་པ་ལས་བཟློག་པར་འགྱུར་བའོ། །
བསྡུས་པའི་དོན་ལ་ལྔ་ལས་དང་པོ་ཡུལ་གང་ལ་ལྷུང་བཟེད་ཁ་སྦུབ་བྱ་བ་ནི། ཆོས་བདུན་ལྡན་ལ་སྟེ། དེ་ཡང་ཁྱིམ་པ་ཡིན་པ་དང་། རབ་ཏུ་བྱུང་བ་ལ་གཤེ་སྐུར་འདེབས་པ་ཡིན་པ་དང་། རང་གི་འཁོར་དང་གཏོགས་པ་སྟེ། ཊཱི་ཀ་ལས་ཁྱིམ་པ་ལ་ཞེས་པ་དང་། འདི་ཉིད་ལས་སྐུར་བ་དང་གཤེ་བ་དང་ཞེས་པ་དང་། ཐ་ན་གནས་ནས་ཕྱུང་བ་ཡན་ཆད་རང་གི་ཕྱོགས་དང་མཐུན་པ་མ་ཡིན་པའི་ཁྱིམ་དུ་དེ་མི་འཆགས་སོ་ཞེས་གསུངས་པས་སོ། །
སྔར་ལྷུང་བཟེད་ཁ་སྦུབ་པ་དང་མ་འབྲེལ་བ་དང་། ཁྱིམ་་་་་་ཁྱིམ་བདག་དེ་ལ་བུད་མེད་བཞི་ཡོད་ཀྱང་ལྷུང་བཟེད་ཁ་སྦུབ་བྱར་རུང་བས། པ་ཚོགས་ཐ་དད་པ་བཞིར་ལོངས་པ་ཡིན་པ་དང་། ཤེས་པ་རང་བཞིན་དུ་གནས་པ་དང་། ལུས་ཐ་མལ་པར་གནས་པ་སྟེ། སྔར་སྐབས་གཞན་དུ་བཤད་པ་བཞིན་ནོ། །
གཉིས་པ་རྟེན་གང་གིས་ལྷུང་བཟེད་ཁ་སྦུབ་བྱ་བ་ནི་དགེ་འདུན་མཚན་ཉིད་བཞི་ལྡན་གྱིས་སོ། །
གསུམ་པ་ཆོ་ག་གང་གིས་ལྷུང་བཟེད་ཁ་སྦུབ་བྱ་བ་ནི་ཆོ་ག་སྦྱོར་དངོས་མཇུག་གསུམ་སྟེ། སྦྱོར་བ་འདུ་བའི་སྐབས་རྗེས་སུ་སྒྲུབ་པ་་་་་་གླེང་དྲན་བྱེད་ཚུལ་དང་། དངོས་གཞི་གསོལ་བ་འབའ་ཞིག་གི་ལས་དང་། མཇུག་གི་ཁྱིམ་པ་དེ་ལ་གོ་བར་བྱ་བའོ། །
བཞི་པ་ལྷུང་བཟེད་ཁ་སྦུབ་བྱས་པའི་བསླབ་བྱ་ནི། རབ་བྱུང་རྣམས་ཀྱིས་དེའི་ཁྱིམ་དུ་མི་འགྲོ་བ་ལ་སོགས་པའོ། །
ལྔ་པ་ལྷུང་བཟེད་ཁ་སྦུབ་ལས་གྲོལ་བའི་རྒྱུ་ནི་་་་་་ཁྱིམ་པ་དེས་བཟོད་པ་གསོལ་ན་་་་་་དགེ་འདུན་གྱིས་ཁ་བསྲང་བ་སྟེ། དེ་ལ་གཉིས་ལས་ཁ་བསྲང་བའི་དགོས་པ་ནི། ཆད་པ་དེ་ལས་གྲོལ་བར་འགྱུར་བའོ། །

ཁ་བསྲང་བའི་བསྡུས་པའི་དོན་ལ་གསུམ་ལས། དང་པོ་ཁ་བསྲང་བ་དེ་ཡུལ་གང་ལ་བྱ་བ་ནི་སྔར་གྱི་ལྷུང་བཟེད་ཁ་སྦུབ་བྱ་བའི་ཡུལ་ཆོས་བདུན་ལྡན་ལས་གཤེ་སྐུར་འདེབས་པ་ཡིན་ཞེས་པ་དེ། ཉེས་པ་གཏོང་བ་ཡིན་ཞེས་བསྒྱུར་ཞིང་། ཁ་སྦུབ་པ་དང་མ་འབྲེལ་བ་ཡིན་ཞེས་པ་དེ། ཁ་སྦུབ་དང་འབྲེལ་བ་ཡིན་ཞེས་བསྒྱུར་བའི་ཆོས་བདུན་ལྡན་དང་། རང་གིས་ལན་གསུམ་དུ་གསོལ་བ་འདེབས་པ་སྟེ་བརྒྱད་དོ། །
གཉིས་པ་རྟེན་གང་གིས་ཁ་བསྲང་བ་ནི་དགེ་འདུན་མཚན་ཉིད་བཞི་ལྡན་སྔར་དང་འདྲ་ཞིང་། དེའི་སྟེང་དུ་་་་་་ཆད་པ་སྤྱོད་བྱེད་དེ་འམ་དེས་བསྐོས་པ་ཡིན་པ་སྟེ། ནན་ཏུར་བྱེད་པ་དག་གིས་མ་བསྐོས་ན་ནན་ཏུར་བྱས་པ་ལ་བཟོད་པ་མི་འཆགས་ཞེས་པས་གྲུབ་བོ། །
གསུམ་པ་ཆོ་ག་གང་གིས་ཁ་བསྲང་བ་ནི་སྦྱོར་དངོས་གཉིས་ཏེ། སྦྱོར་བ་ནི་འདུ་བའི་སྐབས་རྗེས་སུ་བསྒྲུབ་པ་ལ་སོགས་ཏེ། སྔར་སྤོ་བ་ནོད་པའི་སྐབས་སུ་བསྟན་པ་དང་འདྲའོ། །
དངོས་གཞི་ནི་གསོལ་བ་འབའ་ཞིག་པའི་ལས་ཀྱིས་སོ། །
་་་་་འདི་ལ་ནི་མཇུག་གི་ཆོ་ག་གཞུང་རྣམས་ནས་མ་གསུངས་སོ། །
ཡན་ལག་གི་དོན་ནི། དགེ་སློང་ལ་ཕམ་པར་འགྱུར་བ་ཞེས་པ་ནས་སོ། །
གང་དུ་ལས་བྱ་བ་ཞེས་པ་ནི་་་་་་ཀྱི་མ་བོད་ཀྱི་འདུལ་འཛིན་རྣམས་ཀྱིས་གཞུང་འདི་ལ་འབྲུ་སྣོན་ནོར་བར་བཤད་པ་ཤིན་ཏུ་མང་ཡང་ཡིན་ལུགས་ནི་འདི་ལྟར་ཡིན་ཏེ་ལས་ཀྱི་ཆོ་ག་གཅིག་གིས་ཁྱིམ་བདག་བཞི་ལ་ལྷུང་བཟེད་ཁ་སྦུབ་བྱེད་ན་ལས་ཀྱི་གནས་མཚམས་ཐ་དད་པ་བཞིར་དགེ་འདུན་སོ་སོར་བཀོད་དེ། མཚམས་བཞི་པོ་ཐམས་ཅད་ནོན་པའི་རྫས་ཀྱི་སྟེང་ན་ལས་བྱེད་པ་པོ་འདུག་སྟེ་ལས་བྱས་ན་ནི། གནས་བཞི་པོ་གང་དུ་ལས་བྱ་བ་དེར་གཏོགས་པའི་ཁྱིམ་བདག་བཞི་པོ་དག་ལ་ལྷུང་བཟེད་ཁ་སྦུབ་པ་ཉིད་ཡིན་ནོ། །
འདི་ནི་ལུང་ཞུ་བ་ལས་ཁྱིམ་བདག་བཞི་ལ་གནས་བཞི་པོ་དག་ཏུ་ལྷུང་བཟེད་ཁ་སྦུབ་པར་འགྱུར་བ་མཆིས་སམ། ཡོད་དེ་ཁྲི་འམ་ཁྲིའུ་འམ་ཤིང་ངམ་རེ་ལྡེས་གནས་བཞི་པོ་དག་གི་མཚམས་དག་མནན་ཏེ་ཁ་སྦུབ་པར་བྱེད་ནའོ་ཞེས་རང་འགྲེལ་དང་ཊཱི་ཀས་ལུང་དེ་ཁུངས་སུ་དྲངས་སོ། །
བླ་མ་རྣམས་ནི་གང་དུ་ལས་བྱ་བ་དེར་གཏོགས་པའི་ཁྱིམ་པ་དེ་དང་ནོར་རྫས་གཅིག་པའི་ཁྱིམ་པ་དག་ལ་ཁ་སྦུབ་པ་ཉིད་ཡིན་གྱི་ཁྱིམ་པ་གཞན་ལ་ནི་མིན་ནོ་ཞེས་འབྲུ་སྣོན་བྱེད་དེ། སྤངས་པ་ཉིད་ཀྱང་དེ་དང་འདྲའོ་ཞེས་པ་དེའི་དོན་ཡིན་གྱི། གཞུང་འདིའི་དོན་ནི་ཊཱི་ཀ་དང་རང་འགྲེལ་ལས་འབྲུ་སྣོན་པ་དེ་ཡིན་ཞིང་ངེས་སོ། །
གཞུང་འདི་ལ་འབྲུ་སྣོན་ལུགས་གཞན་ཡང་་་་་་འདི་ལ་བླ་མ་རྣམས་ནི་གང་དུ་ལས་བྱ་བ་དེར་གཏོགས་པའི་དགེ་འདུན་རྣམས་ལ་ཁ་སྦུབ་པ་ཉིད་ཡིན་གྱི་དགེ་འདུན་གཞན་ནི་མ་གཏོགས་སོ་ཞེས་འཆད་ཅིང་། གང་དུ་ལས་བྱ་བ་དེར་གཏོགས་པའི་ཞེས་པ་་་་་་གཞུང་འདི་ཉིད་ཀྱི་འགྲེལ་ཆུང་ལས་ཀྱང་ལྷུང་བཟེད་ཁ་སྦུབ་པ་ནི་དགེ་འདུན་གང་འདུས་པ་དེས་མི་བསླང་གི་དགེ་འདུན་གཞན་ནི་མ་གཏོགས་སོ་ཞེས་བཤད་དོ། །
འོན་ཀྱང་དེ་ནི་མི་རིགས་ཏེ་ལྟ་བ་མཐུན་པ་ལ་སོགས་རང་བཞིན་འདྲ་བའི་རབ་ཏུ་བྱུང་བ་གཞན་རྣམས་ལ་ཡང་ཁ་སྦུབ་པར་འགྱུར་ཏེ། མདོ་འདི་ཉིད་ལས་གློ་བུར་དུ་འོངས་པས་ཀྱང་དེ་ལས་མི་འགལ་བ་ཉིད་དུ་བྱའོ་ཞེས་གསུངས་པ་དང་། ལུང་མ་མོ་ལས་གློ་བུར་དུ་འོངས་པའི་དགེ་སློང་གིས་གྲོང་དུ་བསོད་སྙོམས་ལ་འཇུག་ན་འདིར་བསླབ་པའི་སྡོམ་པ་བྱིན་པ་མ་ཡིན་ནམ། ལྷུང་བཟེད་ཁ་སྦུབ་པ་མ་ཡིན་ནམ་ཞེས་གཞི་ན་གནས་པ་རྣམས་ལ་དྲིས་ཤིག་ཅེས་གསུངས་པ་དང་གནས་ནས་ཕྱུང་བ་དེ་དགེ་འདུན་གཞན་གྱིས་ཀྱང་སྤང་དགོས་པའི་གནད་ཀྱིས་ཀྱང་ཤེས་སོ། །

་་་་་ཁྱིམ་བདག་དེ་ཉིད་ཀྱི་ཁང་པར་ཕྱིན་ནས། ཁ་སྦུབ་བྱ་བ་ནི་མ་ཡིན་ཏེ། དེ་འགའ་ཞིག་གིས་གོ་བར་བྱའོ་ཞེས་གསུངས་སོ། །
ལུང་ཕྲན་ཚེགས་ལས་ཀྱང་ཀུན་དགའ་བོ་སོང་ལ་ལི་ཙ་བྱི་ཆེན་པོ་ལ་འདི་སྐད་ཅེས་ཁྱོད་ལ་དགེ་འདུན་གྱིས་ལྷུང་བཟེད་ཁ་སྦུབ་པ་མཛད་དེ་ཞེས་བསྒོ་ཞིག་ཅེས་གསུངས་སོ། །
འཆབ་མེད་ཀྱི་ཕམ་པའི་ཕྱིར་བཅོས་ནི། འཆབ་པའི་སེམས་མ་སྐྱེས་ན་མཐའ་ལས་ལྡང་ཞེས་སོ། །
འདིའི་སྤྱི་དོན་ལ་གསུམ་སྟེ། བསླབ་པ་བྱིན་པའི་རང་བཞིན་དང་བསླབ་པ་ནོད་པའི་ཚུལ་དང་བསླབ་པ་སྤྱད་པའི་ཚུལ་ལོ། །
དང་པོ་ནི་གྲུབ་མཐའི་བྱེ་བྲག་གསུམ་ལས། མདོ་སྡེ་པ་ལྟར་ན་དགེ་སློང་གིས་མི་ཚངས་པར་སྤྱད་ཅིང་འཆབ་སེམས་སྐྱེས་ན་ནི། གསོར་མི་རུང་ལ། འཆབ་སེམས་མེད་ན་ཡན་ལག་གཞན་ཚང་བ་ལ་ཕམ་པར་གཏོགས་པའི་སྦོམ་པོ་ལྕི་བ་འབྱུང་བས། སྦོམ་པོ་དག་པར་བྱ་བའི་དོན་དུ་བསླབ་པ་བྱིན་པ་སྟེ། ཇི་སྲིད་འཚོའི་བར་དུ་ཁྱད་པར་ཅན་གྱི་སྤྱོད་པ་ལྔ་སྤོང་ཞིང་། དམན་པའི་སྤྱོད་པ་ལྔ་དང་དུ་ལེན་པའི་ཡིད་དམ་བར་མའི་དགེ་བ་བླངས་པ་ཡིན་ནོ། །
སློབ་དཔོན་ཐོགས་མེད་ལ་སོགས་པ་་་་་་སྔ་རབས་པ་རྣམས་ལྟར་ན་ཕམ་པ་བྱུང་ཞིང་འཆབ་སེམས་སྐྱེས་ན་ནི་གསོར་མི་རུང་ལ། འཆབ་སེམས་མེད་ཀྱང་ཡན་ལག་ཚང་ན་ཕམ་པར་འགྱུར་ཞིང་། ཕམ་པ་དེས་སྡོམ་པ་བཏང་བས་སླར་ཡང་སྡོམ་པ་བླངས་ནས་སྔར་གྱི་སྡོམ་པ་གཏོང་བྱེད་ཀྱི་ཕམ་པ་དག་པར་བྱ་བའི་དོན་དུ་བསླབ་པ་བྱིན་པ་སྟེ། ཇི་སྲིད་འཚོའི་བར་དུ་ཁྱད་པར་ཅན་གྱི་སྤྱོད་པ་ལྔ་སྤོང་བ་ལ་སོགས་པ་སྔ་མ་བཞིན་ནོ། །
བྱེ་བྲག་སྨྲ་བ་ལྟར་ན། ཕམ་པ་བྱུང་ཞིང་འཆབ་སེམས་སྐྱེས་ན་ནི་གསོར་མི་རུང་ལ། འཆབ་སེམས་མེད་ཀྱང་ཡན་ལག་ཚང་ན་ཕམ་པར་འགྱུར་ཞིང་། ཕམ་པས་སྡོམ་པ་མི་གཏོང་ཡང་ཉམས་པར་བྱེད་པས་སྡོམ་པ་ཉམས་བྱེད་ཀྱི་ཕམ་པ་དག་པར་བྱ་བའི་དོན་དུ་བསླབ་པ་བྱིན་པ་སྟེ། ཇི་སྲིད་འཚོའི་བར་དུ་ཁྱད་པར་ཅན་གྱི་སྤྱོད་པ་ལྔ་སྤོང་བ་ལ་སོགས་སྔ་མ་བཞིན་ནོ། །
གཉིས་པ་བསླབ་པ་ནོད་པའི་ཚུལ་ལ་དྲུག་ལས། དང་པོ་ཡུལ་གང་ལ་ནོད་པ་ནི་སྦྱིན་པའི་ལས་ཀྱི་དགེ་འདུན་མཚན་ཉིད་བཞི་ལྡན་ལས་ཏེ། སྔར་བསྟན་པ་བཞིན་ནོ། །
གཉིས་པ་རྟེན་གང་གིས་ནོད་པ་ནི། ལས་ཀྱི་གཞིར་སྔར་སྨོས་པའི་སྦྱིན་ཡུལ་ཐུན་མོང་བ་བརྒྱད་ལས། བསྙེན་རྫོགས་ཀྱི་སྡོམ་པ་གསོར་རུང་ཡན་ཆད་དང་ལྡན་ཞེས་པའི་གནས་སུ། འདིར་ནི་རབ་ཏུ་བྱུང་བ་སྡེ་ལྔ་གང་རུང་གི་སྡོམ་པ་གསོར་རུང་དང་ལྡན་པ་སྟེ། དགེ་སློང་ཕ་མ་ལ་བསླབ་པ་སྦྱིན་པར་མ་ཟད་དེ། འོད་ལྡན་ལས་དགེ་ཚུལ་ལ་བསླབ་པ་སྦྱིན་པ་ཡོད་དམ་ཞེ་ན། ཡོད་དོ་ཞེས་བཤད་དེ་ཞེས་སོ། །
ཡན་་་་་་གསོར་རུང་དང་ལྡན་ཞེས་བརྗོད་ཀྱི་གསོར་རུང་ཆད་དང་ལྡན་ཞེས་ནི་འདིར་མི་བརྗོད་དེ། ཡན་ཆད་ཅེས་པའི་སྒྲས་བརྗོད་པ་གཉིས་སོ། །
་་་་་གསོ་བ་ལ་ཞུགས་ཟིན་པ་བསླབ་པ་བྱིན་པ་དང་། རྣམ་དག་ནི་བསླབ་པ་སྦྱིན་པའི་ཡུལ་མ་ཡིན་པའི་ཕྱིར་རོ། །
་་་་་རྩ་ལྟུང་འཆབ་མེད་བྱུང་བའི་དགེ་ཚུལ་ལ་བསླབ་པ་བྱིན་དགོས་ན་དགེ་ཚུལ་ལ་ལྟུང་བ་ཅིར་འགྱུར་སྟོན་པའི་སྐབས་སུ་ཊཱི་ཀ་ལས་མི་ཚངས་པར་སྤྱོད་པ་སྤོང་པའི་བསླབ་པའི་གཞི་ཡང་དག་པར་བླངས་པ་ལས་འདས་པ་ཉིད་ཡིན་པས་དེ་ལ་བཤགས་པར་བྱ་བའི་ཉེས་བྱས་སུ་འགྱུར་རོ་ཞེས་གསུངས་པ་དང་འགལ་ལོ་ཞེ་ན། དེ་ནི་སྦྱོར་བའི་ཉེས་བྱས་བྱུང་ན་བཤགས་བྱ་ཡིན་པ་ལ་དགོངས་སོ་ཞེས་བླ་མ་རྣམས་མཐུན་པར་གསུང་ངོ་། །
གསུམ་པ་ལྟུང་བ་གང་དག་པའི་དོན་དུ་ནོད་པ་ནི་འཆབ་མེད་ཀྱི་ཕམ་པའམ། ཕམ་པ་དང་འདྲ་བའི་ཉེས་བྱས་འཆབ་མེད་ཡིན་པ་དང་། བདག་གི་རྒྱུད་དང་འབྲེལ་བར་ཡོད་པ་དང་། ངོ་ཤེས་ཤིང་དྲན་པར་ནུས་པ་སྟེ། ཆོས་གསུམ་ལྡན་དག་པར་བྱ་བའི་དོན་དུའོ། །

བཞི་པ་ཡུན་ཇི་སྲིད་དུ་ནོད་པ་ནི་ཇི་སྲིད་འཚོའི་བར་དུ་སྟེ་གཞུང་ན་གསལ་ལོ། །
ལྔ་པ་ཆོ་ག་གང་གིས་ནོད་ཅིང་སྦྱིན་པ་ནི། སྦྱོར་དངོས་མཇུག་གསུམ་སྟེ། སྦྱོར་བ་ནི་སྔར་སྤོ་བ་ནོད་པའི་སྐབས་སུ་བསྟན་པ་དང་འདྲའོ། །
་་་་་སྟེ་འདུ་བའི་སྐབས་རྗེས་སུ་སྒྲུབ་པ་རྒན་པ་ལ་ཕྱག་འཚལ་བ་ལ་སོགས་པ་སྔར་བཞིན་ནོ། །
དངོས་གཞི་ནི་གསོལ་བཞིའི་ལས་ཀྱིས་སྦྱིན་པ་སྟེ། མཇུག་ལས་ཀྱི་མཇུག་སྡུད་བརྗོད་པའོ། །
དྲུག་པ་བསླབ་པ་སྦྱིན་པའི་སྒྲ་བཤད་པ་ནི་འཆབ་མེད་ཀྱི་ཕམ་པ་དག་པར་བྱ་བའི་དོན་དུ་ཁྱད་པར་ཅན་གྱི་སྤྱོད་པ་ལྔ་སྤོང་ཞིང་། དམན་པའི་སྤྱོད་པ་ལྔ་དང་དུ་ལེན་པར་བྱེད་པའི་བསླབ་པ་བྱིན་ཞིང་བསླབ་པ་དེ་དག་ཉམས་སུ་ལེན་པས་ན་བསླབ་པ་བྱིན་པ་ཞེས་བྱ་སྟེ། བསླབ་པ་སྤྱོད་པ་ཞེས་ཀྱང་བྱའོ། །
དགེ་ཚུལ་བསླབ་པ་བྱིན་པ་ནི་ཕམ་པ་དང་འདྲ་བའི་ཉེས་བྱས་དག་པར་བྱ་བའི་དོན་དུའོ། །
གསུམ་པ་བསླབ་པ་སྤྱོད་པའི་ཚུལ་ལ་དྲུག་ལས་དང་པོ་ཡུལ་གང་ལ་བསླབ་པ་སྤྱད་པ་ནི་དགེ་འདུན་ཆོས་ལྔ་ལྡན་སྔར་སྤོ་བ་སྤྱད་པའི་ཡུལ་དང་འདྲའོ། །
གཉིས་པ་གནས་གང་དུ་བསླབ་པ་སྤྱད་པ་ནི་གནས་ཆོས་གཉིས་ལྡན་ཏེ། སྤོ་བ་སྤྱད་པའི་གནས་ཆོས་གསུམ་ལྡན་གྱི་ཐ་མ་མ་གཏོགས་པའོ། །
གསུམ་པ་རྟེན་གང་གིས་བསླབ་པ་སྤྱད་པ་ནི་བསླབ་པ་ནོས་པ་དང་འབྲེལ་བ་སྟེ། སྐབས་ཀྱིས་གྲུབ་བོ། །
བཞི་པ་ལྟུང་བ་གང་དག་པའི་དོན་དུ་བསླབ་པ་སྤྱད་པ་ནི་ལྟུང་བ་ཆོས་གསུམ་ལྡན་ཏེ། སྔར་བསླབ་པ་ནོད་པའི་སྐབས་སུ་བཤད་པ་དང་འདྲའོ། །
ལྔ་པ་ཡུན་ཇི་སྲིད་དུ་བསླབ་པ་སྤྱད་པ་ནི། ཇི་སྲིད་འཚོའི་བར་དུ་སྤྱད་པ་སྟེ། ལུང་དང་མདོ་རྩ་འགྲེལ་ལས་ཇི་སྲིད་འཚོའི་བར་དུ་སྦྱིན་ཞེས་གསུངས་པའི་ཤུགས་ཀྱིས་གྲུབ་བོ། །
དམིགས་བསལ་ནི་གང་ཟག་དེ་དགྲ་བཅོམ་པར་གྱུར་ཏམ། ཕམ་པ་ཐུན་མོང་མ་ཡིན་པ་བྱུང་སྟེ་བསླབ་པ་བྱིན་པ་ལས་མཚན་གྱུར་ན་ཇི་སྲིད་འཚོའི་བར་དུ་སྤྱད་པ་མ་ཡིན་ཏེ། འོག་མ་ནི་དགྲ་བཅོམ་པ་ཉིད་ཀྱིས་སོ། །
ཞིང་མ་ཡིན་པ་ཉིད་ལ་ནི་ཉམས་སོ་ཞེས་གསུངས་པས་ཤེས་སོ། །
དྲུག་པ་ཚུལ་ཇི་ལྟར་བསླབ་པ་སྤྱད་པ་ནི་ཁྱད་པར་ཅན་གྱི་སྤྱོད་པ་ལྔ་སྤང་བ་དང་། དམན་པའི་སྤྱོད་པ་ལྔ་དང་དུ་བླང་བ་སྟེ། སྔར་སྤོ་བ་སྤྱོད་པ་ལ་སྨྲས་པ་བཞིན་ནོ། །
ཡན་ལག་གི་དོན་ནི་འཆབ་པའི་སེམས་མ་སྐྱེས་ན་མཐའ་ལས་ལྡང་བར་འགྱུར་ཞེས་སོ། །
འོ་ན་ལུང་ཕྲན་ཚེགས་ལས་དགེ་སློང་དག་དགེ་སློང་དགའ་བ་ཅན་གྱིས་སྤྱད་པར་བྱ་བ་མ་ཡིན་པ་སྤྱད་ཀྱང་སེམས་གཅིག་གིས་ཀྱང་མ་བཅབས་པས་འདི་ཕམ་པར་མ་གྱུར་གྱིས་ཞེས་གསུངས་པ་དང་། འཕགས་པ་བེ་ཤ་ཀའི་ཚིག་ལེའུར་བྱས་པ་ལས་ཀྱང་། མི་འཆབ་པའི་སེམས་ཀྱིས་ནི། གལ་ཏེ་་་་་་ཉེས་ལྟུང་བྱུང་ནའང་གཅིག་ལ་མཐོལ། འཆབ་པའི་ཉེས་ལྟུང་་་་་་ཆུང་ངུ་ལ་ཡང་འཇིགས་པའི་ཕྱིར། དེ་ལ་ཕས་ཕམ་མི་འབྱུང་ངོ་། །
ཞེས་བཤད་པ་དང་། མཛོད་འགྲེལ་ལས་ལྟུང་བ་བྱུང་བའི་མོད་ལ་ཕམ་པ་ཡིན་ནོ་ཞེས་མི་ཟེར་གྱི་ལ་ལ་རྒྱུད་ཀྱི་ཁྱད་པར་ལས་ཕམ་པ་མ་ཡིན་ཏེ། སེམས་འགས་ཀྱང་མི་འཆབ་པའི་ཕྱིར་ཞེས་བཤད་པ་དང་། མཛོད་ཀྱི་འགྲེལ་བཤད་མཚན་ཉིད་ཀྱི་རྗེས་འབྲང་་་་་་གང་བ་སྤེལ་ལས། གལ་ཏེ་སེམས་ནི་གཅིག་གིས་ཀྱང་། །
བཅབས་པ་མེད་པར་འཆགས་བྱེད་ན། །
ཐ་མ་བྱུང་བར་གྱུར་ན་ཡང་། །
དེ་ནི་ཕམ་པར་མི་འགྱུར་རོ། །
ཞེས་དང་།་་་་་མཛོད་ཀྱི་འགྲེལ་བཤད་དོན་གསལ་ལས་ཀྱང་། ཁོ་བོ་ཅག་ནི་མི་ཚངས་པར་སྤྱོད་པའི་ལྟུང་བ་བྱུང་བའི་མོད་ཁོ་ན་ལ་ཕམ་པ་ཡིན་ནོ་ཞེས་མི་ཟེར་གྱི་འོ་ན་ཅི་ཞེ་ན། འཆབ་པའི་སེམས་ཀྱིས་ནི་ཡིན་ནོ་ཞེས་སོ། །

ཞེས་བཤད་པ་དེ་གཞུང་མང་པོ་དེ་རྣམས་ཇི་ལྟར་ཡིན་ཞེ་ན། གཞུང་དང་པོ་ལུང་ལས་གསུངས་པ་དེ་ནི་གསོར་མི་རུང་གི་ཕམ་པར་མི་འགྱུར་གྱིས་ཞེས་དགོངས་ཏེ། གསོར་རུང་གི་ཕམ་པར་མ་གྱུར་པ་ནི་མ་ཡིན་ནོ། །
ཞེས་གཞུང་ཕྱི་མ་དེ་རྣམས་ནི་མདོ་སྡེ་པའི་ལུགས་ཁས་བླངས་པའི་གཞུང་ཚིག་ཡིན་ནོ། །
འདིར་བྱེ་བྲག་སྨྲ་བའི་ལུགས་ཀྱིས་འཆབ་སེམས་མེད་ཀྱང་ཕམ་པ་འབྱུང་བའི་ལུང་ནི། འོད་ལྡན་དུ་ཁུངས་སུ་དྲངས་པའི་ལུང་མ་མོ་ལས་ཕམ་པ་བྱུང་བ་བསླབ་པ་བྱིན་པ་གང་ཞེ་ན། གལ་ཏེ་མི་ཚངས་པར་སྤྱོད་པ་བྱས་ནས་ཐ་ན་སེ་གོལ་གཏོགས་པ་ཙམ་ཡང་འཆབ་པའི་སེམས་མི་བསྐྱེད་པ་ཡིན་ཏེ། དེ་ལ་གསོལ་བ་དང་བཞིའི་ལས་ཀྱིས་བསླབ་པ་བྱིན་ཅིག་ཅེས་གསུངས་པའོ། །
ངོ་ཚ་དང་ལྡན་པ་ནི་་་་་་འགྱོད་པས་ལུས་ཀྱི་འཚག་བྲི་བ་ཙམ་ལས་ལུང་སིལ་བུ་ལས་ལྷག་མའི་ཉེས་པ་བྱུང་ནས་འགྱོད་དེ་ལུས་རིད་པར་གྱུར་པ་ཞེས་གསུངས་ཤིང་། བམ་པོ་ལྔ་བཅུ་པ་ལས་ཀྱང་བཤད་དོ། །
ཤེས་པ་ནི་བསོད་ནམས་ཆེན་པོ་དང་ཞེས་པའི་སྐབས་སུ་ཤེས་པ་ནི་ལས་རྒྱུ་འབྲས་ལ་ཡིད་ཆེས་པའི་དད་པ་བརྟན་པོ་དང་ལྡན་པའོ་ཞེས་གསུང་ངོ་། །
དེ་ནི་རིགས་པས་སྦྱར་བར་ཟད་ཀྱི། དེ་ལྟར་ཡིན་པའི་གཞུང་གཏན་ནས་མེད་དོ། །
ལས་རྒྱུ་འབྲས་ལ་ཡིད་ཆེས་པའི་དད་པའོ་ཞེས་ཁ་ཅིག་འཆད་མོད་ཀྱང་། ཡིད་ཆེས་པའི་ཁུངས་ནི་ཅུང་ཟད་ཀྱང་མེད་དོ། །
་་་་་ཤེས་པ་ནི་སྐྱེ་བོ་མང་པོས་ཤེས་ཤིང་གྲགས་པ་སྟེ། ཤེས་པ་དང་བསོད་ནམས་ཆེན་པོ་ཞེས་པའི་ལུང་སིལ་བུ་ལས་དགེ་འདུན་གྱི་གནས་བརྟན་གྲགས་པ་དང་བསོད་ནམས་ཆེན་པོ་ཞེས་བཤད་དོ། །
རྣམ་བཤད་ཉི་མའི་འོད་ཟེར་ལས། ཕྱིར་བཅོས་པའི་གཞིའི་རྣམ་པར་བཤད་པ་རྫོགས་སོ།།  ༈  །།ད་ནི་དུས་དང་དུས་མིན་བསྡུས་པ་འབྱུང་བའི་གཞི་འཆད་དེ་འདིའི་སྤྱི་དོན་ལ་བཞི་སྟེ། འདིར་རང་གི་དགེ་འདུན་ལྷག་མ་འཆབ་པའི་ཉེས་པ་རྫོགས་པར་བསྐྱེད་པའི་གཞི་དང་། བསམ་པ་དང་། སྦྱོར་བ་དང་། མཐར་ཐུག་པའོ། །
དང་པོ་གཞིའི་ཡན་ལག་ལ་གཉིས་ཏེ། གང་འཆབ་པའི་དངོས་པོ་དང་། གང་དུ་འཆབ་པའི་གནས་སོ། །
དང་པོ་ལ་གསུམ་ལས། དགེ་འདུན་ལྷག་མའི་དངོས་གཞི་ཡིན་པ་སྟེ། སྐབས་ཀྱིས་གྲུབ་བོ། །
བདག་གི་རྒྱུད་དང་འབྲེལ་བར་ཡོད་པ་སྟེ། གཞན་གྱི་ལྷག་མའི་ལྟུང་བ་འཆབ་ན་གནས་ངན་ལེན་འཆབ་པའི་ལྟུང་བྱེད་དུ་འགྱུར་གྱི། གཞུང་འདིའི་སྐབས་ཀྱི་བརྗོད་བྱ་མ་ཡིན་པའི་ཕྱིར་རོ། །
ངོ་བོ་ཤེས་སམ་ཡིད་གཉིས་ཟ་བ་སྟེ། དགེ་འདུན་ལྷག་མ་ཉིད་ལ་་་་་་ཡིད་གཉིས་ཟ་བ་ནི་ཤེས་པ་དང་འདྲའོ། །
ཞེས་གསུངས་སོ། །
གཉིས་པ་གང་དུ་འཆབ་པའི་གནས་ནི། དགེ་སློང་ཆོས་དྲུག་ལྡན་གྱི་སྟེང་དུ། མཚམས་ཀྱི་ནང་ན་གནས་པ་སྟེ། ཆོས་བདུན་ལྡན་གྱི་མཐོལ་ཡུལ་ཡོད་པའི་གནས་ཡིན་པ་སྟེ། བརྗོད་པའི་ཡན་ལག་མེད་ན་ཞེས་གསུངས་སོ། །
སྐབས་འདིར་གང་གི་ཚེ་འཆབ་པའི་དུས་ནི་མཚན་མོ་མཐའི་སྐད་ཅིག་ཡིན་ཞེས་སྐད་ཅིག་དེ་གཞིའི་ཡན་ལག་ཡིན་པར་གསུངས་པ་ནི་མི་འཐད་དེ། མཐར་ཐུག་གི་ཡན་ལག་ཡིན་པའི་ཕྱིར་རོ། །
སྤོ་བ་སྤྱད་དགོས་ཀྱི་འཆབ་པ་ལ་ནི་རྟེན་གང་ཟག་ཁྱད་པར་ཅན་མ་ཡིན་པ་ཡན་ལག་ཏུ་དགོས་ཀྱང་། སྐབས་འདིའི་ཉེས་པ་རྫོགས་པར་བསྐྱེད་པ་ཙམ་ལ་ནི་རྟེན་གང་ཟག་ཁྱད་པར་ཅན་ཡིན་མིན་གང་ཡིན་ཀྱང་རུང་ངོ་། །
་་་་་གཉིས་པ་བསམ་པའི་ཡན་ལག་ལ་གཉིས་ཏེ། འདུ་ཤེས་གཞི་ལ་མ་འཁྲུལ་བ་དང་། ཀུན་སློང་བསམ་པ་ཐག་པ་ནས་ལྟུང་བ་བརྗོད་འདོད་མེད་པའི་བསམ་པ་རྒྱུན་མ་ཆད་པའོ། །
གསུམ་པ་སྦྱོར་བ་ནི་ལྟུང་བ་མི་མཐོལ་བ་ཉིད་དོ། །

སྦྱོར་བ་ལུས་ངག་ཏུ་ཐོན་པ་མི་དགོས་ཏེ། བྱ་བ་མི་བྱེད་པའི་ལྟུང་བ་ཡིན་པའི་ཕྱིར་རོ། །
བཞི་པ་མཐར་ཐུག་ནི་མཚན་མོ་མཐའི་སྐད་ཅིག་སྟེ། ཉིན་མཚན་གྱི་མཐའི་ཆ་ཞེས་འབྱུང་བས་སོ། །
ཡན་ལག་གི་དོན་ནི་འབྱིན་རེག་ལ་སོགས་པའི་བྱ་བ་སྒྲུབ་པ་འདི་ལ་དགེ་འདུན་ལྷག་མ་མི་ཤེས་པ་ཉིད་དང་ཞེས་སོ། །
བྱས་སམ་མ་བྱས་དྲན་པར་མི་ནུས་པ་ཉིད་དང་། ཅི་ཞིག་ཅེས་དྲན་པར་མི་ནུས་པ་དང་། ཇི་ལྟ་བུ་ཞིག་ཅེས་དྲན་པར་མི་ནུས་པ་ཉིད་དང་ཞེས་སྦྱར་ཏེ། དང་པོ་ཊཱི་ཀ་ལས་ལས་ཀྱིས་འཇུག་པའི་སྐབས་ལ་དོགས་པ་་་་་་གཅོད་ཚུལ་བསྟན་ཏེ། ཞེས་གསུངས་ཏེ། བདག་གིས་སྤྱིར་ན་ལྟུང་བ་བསྐྱེད་པའི་བྱ་བ་བྱས་སམ་མ་བྱས་དྲན་པར་མི་ནུས་པའོ། །
གཉིས་པ་ནི་ཊཱི་ཀ་ལས་ལས་ཀྱི་ངོ་བོ་ལ་དོགས་པ་་་་་་གཅོད་པ་བསྟན་ཞེས་གསུངས་ཏེ། ལས་བྱས་མོད་ཀྱི། ལས་ཀྱི་ངོ་བོ་འབྱིན་རེག་ལ་སོགས་པ་ཅི་ཞིག་བྱས་དྲན་པར་མི་ནུས་པའོ། །
གསུམ་པ་ནི་ཊཱི་ཀ་ལས་ཡུལ་ལ་སྤྱོད་པའི་སྐབས་ཀྱི་དོགས་པ་བསྟན་ཏེ་ཞེས་གསུངས་ཏེ། འབྱིན་རེག་ལྟ་བུ་བྱས་ན་བསམས་བཞིན་དུ་བྱས་སམ་མ་བསམས་པར་བྱས་པ་དྲན་པར་མི་ནུས་པའོ། །
དེ་གསུམ་ནི་བློ་ཁ་མ་ཕྱོགས་པའི་ཚུལ་གྱིས་དྲན་པར་མི་ནུས་པ་གསུམ་མོ། །
བསྙེན་རྫོགས་ཀྱི་སྡོམ་པ་གཏན་ནས་མ་བླངས་པའི་བསྙེན་པར་རྫོགས་པ་ཉིད་ལ་ཆོས་ཅན། རང་གི་དགེ་འདུན་ལྷག་མ་འཆབ་པའི་ཉེས་པ་མི་འབྱུང་སྟེ། རང་ལ་དགེ་འདུན་ལྷག་མ་མེད་པའི་ཕྱིར་རོ། །
ལྷག་མའི་ལྟུང་བ་དང་ལྡན་པའི་དགེ་སློང་སྤོ་མགུ་སྤྱོད་འཕྲོ་ལ་ཁྱིམ་པ་ལ་སོགས་པར་བབས་ཏེ་སྤོ་མགུ་མི་སྤྱོད་པའི་ས་ནས་སླར་ཡང་དགེ་སློང་དུ་ཕྱིར་འོངས་པ་ནི་སྤོ་མགུ་སྤྱོད་པ་དེའི་གནས་སྐབས་ཉིད་ཡིན་ཏེ། ཊཱི་ཀ་ལས་ལྟུང་བ་དང་བཅས་པའི་གནས་སྐབས་ཉིད་ཡིན་ནོ་ཞེས་སོ། །
འདིས་ནི་ལྟུང་བ་དང་བཅས་པའི་དགེ་སློང་ཁྱིམ་པར་བབས་པའི་ལྟུང་བ་མི་འདག་པར་ཤེས་སོ། །
ལྷག་མའི་ལྟུང་བ་དང་བཅས་པའི་དགེ་སློང་ཁྱིམ་པར་བབས་ན་ཁ་་་་་་རྒྱ་ཅིག་ན་རེ་བབས་པས་ལྷག་མའི་ལྟུང་བ་དག་པ་ཡིན་ཏེ། བཅས་པའི་རྟེན་མ་ཡིན་དུ་གྱུར་པའི་ཕྱིར་རོ་ཞེས་ཟེར་རོ། །
དེ་ནི་མ་ཡིན་ཏེ། གཞུང་འདི་ཉིད་ལས། མི་སྤྱོད་པའི་ས་ནས་ཕྱིར་འོངས་པ་ནི་ཞེས་བབས་ཀྱང་ལྟུང་བ་མ་དག་པར་གསུངས་པ་དང་འགལ་ལོ། །
གཞན་ཡང་ལྟུང་བ་ཡོད་པའི་དགེ་སློང་སྨྱོ་བར་གྱུར་པ་ཆོས་ཅན། ལྟུང་བ་དག་པར་ཐལ། བཅས་པའི་རྟེན་མ་ཡིན་པའི་ཕྱིར་རོ། །
སྨྱོ་བས་ལྟུང་བ་དག་པར་འདོད་ན་ལྟུང་བ་དག་བྱེད་གང་ཡང་མ་བྱུང་བར་དག་པ་འགལ་ལ། དགེ་སློང་སྤོ་མགུ་སྤྱོད་འཕྲོ་ལ་སྨྱོ་བར་གྱུར་ཏེ་སྤོ་མགུ་མི་སྤྱོད་པའི་ས་ནས་ཤེས་པ་རང་བཞིན་དུ་གནས་པ་ཕྱིར་འོངས་པ་ནི་་་་་་སྤོ་མགུ་སྤྱོད་པ་དེའི་སྐབས་ཉིད་ཡིན་ནོ་ཞེས་ཀྱང་མདོ་རྩ་བས་བསྟན་པ་དང་འགལ་ལོ། །
གལ་ཏེ་ལྟུང་བ་དང་བཅས་པའི་དགེ་སློང་ཁྱིམ་པར་བབས་སམ་སྨྱོ་བར་གྱུར་པ་ཆོས་ཅན། ལྟུང་བ་ཡོད་པ་མི་འཐད་དེ། ལྟུང་བའི་རྟེན་མ་ཡིན་དུ་གྱུར་པའི་ཕྱིར་ཞེ་ན། རྟགས་མ་གྲུབ་སྟེ། ལྟུང་བ་སྔར་མེད་གསར་དུ་སྐྱེ་བའི་རྟེན་མ་ཡིན་དུ་གྱུར་ཀྱང་། ལྟུང་བ་སྐྱེས་ཟིན་རྒྱུན་གནས་པའི་རྟེན་ཡིན་པའི་ཕྱིར་རོ། །
འོ་ན་ལྷག་མའི་ལྟུང་བ་དང་ལྡན་པའི་དགེ་སློང་ཁྱིམ་པར་བབས་ན་ཁྱིམ་པ་དེ་ལ་ལྷག་མའི་ལྟུང་བ་ཡོད་ན། ཊཱི་ཀ་ལས་བསྙེན་པར་མ་རྫོགས་པ་ཉིད་ལ་ནི་དགེ་འདུན་ལྷག་མ་མེད་པས་ཞེས་གསུངས་པ་དང་འགལ་ཞེ་ན། བསྙེན་རྫོགས་ཀྱི་སྡོམ་པ་གཏན་ནས་མ་བླངས་པའི་བསྙེན་པར་མ་རྫོགས་པ་ཉིད་ལ་ནི་དགེ་འདུན་ལྷག་མ་མེད་ཅེས་བསྟན་པའོ། །

བཅབས་པའི་དུས་ངེས་པར་མ་ཤེས་ན་སྤྱད་པ་ཁྱད་པར་དང་བརྗོད་པ་གཉིས་ཀ་ཉུང་བ་ཉིད་དུ་མི་འགྱུར་བ་ལ་རྟེན་ཞེས་ཏེ། འདི་ནི་མདོ་འོག་མ་བཞི་པོའི་མདོར་བསྟན་ཡིན་ནོ། །
་་་་་དེའི་རྒྱས་བཤད་ནི་མདོ་འོག་མ་བཞི་པོ་འདི་དག་སྟེ། སྤྱད་པ་ཉུང་བ་ཉིད་དུ་མི་འགྱུར་བ་ལ་བརྟེན་པ་དངོས་དང་དེའི་མཚོན་དཔེ་དང་། བརྗོད་པ་ཉུང་བ་ཉིད་དུ་མི་འགྱུར་བ་ལ་བརྟེན་པ་དངོས་དང་། དེའི་མཚོན་དཔེ་དང་བཞི་ནི། སྤྱད་པར་བྱ་བ་ཉིད་ལ་ཞེས་པ་ལ་སོགས་པའི་མདོ་བཞིས་གོ་རིམ་བཞིན་བསྟན་ཏོ། །
བསམས་བཞིན་དུ་ཞེས་པའི་ཊཱི་ཀ་ལས་སྤོ་བ་གསོལ་བ་ལ་སོགས་པ་གསོལ་བ་་་་་་སྤོ་བ་དང་གསོལ་བ་དང་གཞི་ནས་སྤོ་བ་དང་གསོལ་བ་དང་ཡང་གཞི་ནས་བསླང་སྟེ་སྤོ་བ་གསོལ་བ་དང་གཞི་ནས་མགུ་བ་གསོལ་བ་དང་ཡང་གཞི་ནས་བསླང་སྟེ་མགུ་བ་གསོལ་བ་སོགས་དྲུག་དང་། སྤོ་བ་ལ་སོགས་པ་་་་་་སྦྱིན་པ་དྲུག་དང་། འཐབ་ཀྲོལ་ཅན་གྱི་རྐྱེན་གྱིས་སྤོ་བ་ལ་སོགས་པ་་་་་་གཏང་བ་དྲུག་དང་། སྤོ་བ་ལ་སོགས་པའི་དུས་འདས་པ་དང་འབྱུང་བར་འགྱུར་བ་་་་་་བརྗོད་པ་དྲུག་སྟེ་ཆོ་ག་ཉི་ཤུ་རྩ་བཞི་གསུངས་སོ། །
དེས་ནི་་་་་་འཐབ་ཀྲོལ་ཅན་གྱི་རྐྱེན་གྱིས་འཇིགས་པ་དང་བྲལ་ན་སྤོ་བ་ལ་སོགས་པ་སླར་བླང་བ་དྲུག་་་་་་སྐབས་འདིའི་ཊཱི་ཀ་ལས་དངོས་སུ་མ་གསུངས། ཀྱང་མཚོན་ནོ། །
ཉིན་མཚན་གྱི་ཐ་མའི་ཆ་མ་ཡིན་པ་སྟེ་སྲོད་ཐུན་དང་ནམ་ཕྱེད་ལྟ་བུ་ལ་ནི་སྤོ་བ་སྤྱད་དགོས་ཀྱང་འཆབ་པ་མི་འབྱུང་ངོ་། །
ཊཱི་ཀ་ལས་སྐྱ་རེངས་ཤར་ན་ནི་འཆབ་པ་འབྱུང་བ་ཁོ་ནར་འགྱུར་རོ་ཞེས་སོ། །
རྣམ་བཤད་ཉི་མའི་འོད་ཟེར་ལས། དུས་དང་དུས་མ་ཡིན་པ་བསྡུས་པ་འབྱུང་བའི་གཞིའི་རྣམ་པར་བཤད་པ་རྫོགས་སོ།།  ༈  །།ད་ནི་ས་གཞན་ན་གནས་པའི་སྤྱོད་པའི་གཞི་འཆད་དེ། འདིའི་སྤྱི་དོན་ལ་དྲུག་ལས། དང་པོ་ས་གཞན་ན་གནས་པ་རྣམས་ཀྱི་དབྱེ་བ་ནི་དབྱེ་བའི་གཞི་དང་དབྱེ་བའི་སྒོ་གཉིས་ལས། དབྱེ་བའི་གཞི་ནི། ལས་ཀྱི་སྒོ་ནས་ས་གཞན་ན་གནས་པར་དངོས་སུ་གསུངས་པ་ཙམ་མོ། །
དབྱེ་བའི་སྒོ་ལ་གཉིས་ལས། དང་པོ་ཆེ་ལོང་དུ་དབྱེ་བ་ནི་ས་གཞན་ན་གནས་པ་ཉི་ཤུ་རྩ་དྲུག་སྟེ། སྤོ་སྤྱོད་གསུམ་དང་། མགུ་སྤྱོད་གསུམ་དང་། སྤོ་ལྡན་གསུམ་དང་། མགུ་ལྡན་གསུམ་སྟེ་བཅུ་གཉིས་དང་། བསྡིགས་པ་དང་སྨད་པ་དང་བསྐྲད་པ་དང་ཕྱིར་འགྱེད་པ་དང་། གནས་ནས་ཕྱུང་བ་བདུན་དང་། བསྙིལ་བ་དང་། ངོ་བོ་ཉིད་འཚོལ་བ་དང་། བསླབ་པ་བྱིན་པ་སྟེ་ཉི་ཤུ་རྩ་དྲུག་གོ །གཉིས་པ་ཞིབ་མོ་རྣམ་གཞག་གི་སྒོ་ནས་དབྱེ་བ་ནི་ས་གཞན་ན་གནས་པ་བཞི་བཅུ་རྩ་བཞི་སྟེ། སྤོ་བ་སྤྱོད་པ་དང་། གཞི་ནས་སྤོ་བ་སྤྱོད་པ་དང་། ཡང་གཞི་ནས་བསླང་སྟེ་སྤོ་བ་སྤྱོད་པ་སྟེ་གསུམ་དང་། མགུ་བ་སྤྱོད་པ་དང་། གཞི་ནས་མགུ་བ་སྤྱོད་པ་དང་། ཡང་ཞི་ནས་བསླང་སྟེ་མགུ་བ་སྤྱོད་པ་སྟེ་གསུམ་དང་། སྤོ་བ་སྤྱད་ནས་མགུ་བ་སྤྱོད་པ་གསུམ་དང་། གཞི་ནས་སྤོ་བ་སྤྱད་ནས་མགུ་བ་སྤྱད་པ་གསུམ་དང་། ཡང་གཞི་ནས་བསླང་སྟེ་སྤོ་བ་སྤྱད་ནས་མགུ་བ་སྤྱོད་པ་གསུམ་སྟེ་བཅོ་ལྔ་དང་། སྤོ་བ་དང་ལྡན་པ་གསུམ་དང་། མགུ་བ་དང་ལྡན་པ་གསུམ་སྟེ་དྲུག་དང་། སྤོ་བ་སྤྱད་ནས་མགུ་བ་དང་ལྡན་པ་གསུམ་དང་།་་་་་གཞི་ནས་སྤོ་བ་སྤྱད་ནས་མགུ་བ་དང་ལྡན་པ་གསུམ་དང་ཡང་གཞི་ནས་བསླང་སྟེ་སྤོ་བ་སྤྱད་ནས་མགུ་བ་དང་ལྡན་པ་གསུམ་སྟེ་སུམ་ཅུ་དང་། སྨད་པ་བཞི་དང་། གནས་ནས་ཕྱུང་བ་བདུན་དང་། བསྙིལ་བ་དང་ངོ་བོ་ཉིད་འཚོལ་བ་དང་། བསླབ་པ་སྦྱིན་པ་སྟེ་བཞི་བཅུ་རྩ་བཞིའོ། །

གཉིས་པ་བསྡུས་བ་ལ་གསུམ་སྟེ། ངོ་བོའི་སྒོ་ནས་བསྡུ་བ་དང་། རྣམ་གྲངས་ཀྱི་སྒོ་ནས་བསྡུ་བ་དང་། བསླབ་བྱའི་སྒོ་ནས་བསྡུ་བའོ། །
དང་པོ་ལ་གསུམ་སྟེ། སྤངས་པ་ས་གཞན་ན་གནས་པ་སྟེ་གནས་ནས་ཕྱུང་བ་བདུན་དང་། བསྙིལ་བ་དང་སྨད་པ་ས་གཞན་ན་གནས་པ་སྟེ། སྨད་པ་ནན་ཏུར་བྱས་པ་བཞི་དང་། རྣམ་པར་དག་བྱེད་ས་གཞན་ན་གནས་པ་སྟེ་དེ་དག་ལས་གཞན་པ་རྣམས་སོ། །
གཉིས་པ་རྣམ་གྲངས་ཀྱི་སྒོ་ནས་བསྡུ་ན་གཉིས་ཏེ། ས་གཞན་ན་གནས་པ་ཡང་ཡིན་ལ་ནན་ཏུར་བྱས་པ་ཡང་ཡིན་པ་བཅུ་གཉིས་དང་། ས་གཞན་ན་གནས་པ་ནི་ཡིན་ལ་ནན་ཏུར་དུ་བྱས་པ་ནི་མ་ཡིན་པ་སྟེ་བཅུ་གཉིས་ལས་གཞན་རྣམས་སོ། །
གསུམ་པ་བསླབ་བྱའི་སྒོ་ནས་བསྡུ་ན་གཉིས་ཏེ། ས་གཞན་ན་གནས་པ་ཆེན་པོ་དང་། ཆུང་ངུ་བ་ཞེས་བྱའོ། །
དང་པོ་ནི་ཁྱད་པར་ཅན་གྱི་སྤྱོད་པ་སྤོང་ཞིང་དམན་པའི་སྤྱོད་པ་དང་དུ་ལེན་པ་སྟེ། སྤོ་སྤྱོད་མགུ་སྤྱོད་བཅོ་ལྔ་དང་ངོ་བོ་ཉིད་འཚོལ་བ་དང་བསླབ་པ་བྱིན་པ་སྟེ་བཅུ་བདུན་ནོ། །
གཉིས་པ་ཁྱད་པར་ཅན་གྱི་སྤྱོད་པ་སྤོང་ཡང་དམན་པའི་སྤྱོད་པ་དང་དུ་བླང་མི་དགོས་པ་སྟེ། སྤོ་ལྡན་མགུ་ལྡན་བཅོ་ལྔ་དང་ནན་ཏུར་བྱས་པ་བཅུ་གཉིས་སོ། །
གསུམ་པ་ས་གཞན་གནས་པའི་་་་་་མཚན་ཉིད་ནི་དམན་པར་བྱེད་ཆོས་ལས་ཀྱི་ཆོ་ག་ལ་ལྟོས་་་་་་ཞེས་པས་ནི་བྱེ་བ་ན་ཆོས་མ་ཡིན་པའི་ཕྱོགས་སུ་སོང་བ་སེལ་ལ། ནས་ཁྱད་པར་ཅན་གྱི་སྤྱོད་པ་སྤོང་དགོས་ཉིད་དུ་གནས་པའོ། །
བཞི་པ་བསླབ་བྱ་ནི་ས་གཞན་ན་གནས་པ་ཆེན་པོ་བཅུ་བདུན་གྱི་ས་ནི་ཁྱད་པར་ཅན་གྱི་སྤྱོད་པ་ལྔ་སྤང་བ་དང་དམན་པའི་སྤྱོད་པ་ལྔ་དང་དུ་བླང་བ་ལ་བསླབ་བོ། །
དེ་དག་ལས་གཞན་པའི་ས་གཞན་ན་གནས་པ་རྣམས་ཀྱིས་ནི་ཁྱད་པར་ཅན་གྱི་སྤྱོད་པ་ལྔ་སྤང་བ་ལ་བསླབ་ཀྱི། དམན་པའི་སྤྱོད་པ་དང་དུ་བླང་བ་ལ་བསླབ་མི་དགོས་སོ། །
ཁྱད་པར་དུ་ཡང་གནས་ནས་ཕྱུང་བ་དང་བསྙིལ་བས་ནི། ཆོས་འདི་པའི་རབ་ཏུ་བྱུང་བ་གཞན་རྣམས་དང་ལྷན་ཅིག་ཏུ་ཆོས་དང་ཟང་ཟིང་གི་ལོངས་སྤྱོད་མཐའ་དག་སྤང་བའོ། །
ལྔ་པ་སྒྲ་བཤད་པ་ནི་ས་རང་བཞིན་དུ་གནས་པ་ལ་ལྟོས་ནས་ས་གཞན་ཏེ་དམན་པའི་ས་ན་གནས་པས་ན་ས་གཞན་ན་གནས་པ་ཞེས་བྱའོ། །
དྲུག་པ་གྲོལ་བའི་དུས་ནི་ས་གཞན་ན་གནས་པ་ཐམས་ཅད་ལས་དགྲ་བཅོམ་པ་ཐོབ་པས་གྲོལ་བའོ། །
་་་་་དེ་ཡང་ཊཱི་ཀ་ལས་དགྲ་བཅོམ་པ་ཉིད་ཐོབ་པ་ནས་སྤོ་བ་དང་མགུ་བར་བྱ་བ་སྤྱོད་པ་གཉིས་ཀྱིས་ཀྱང་རང་བཞིན་ཐོབ་ཅིང་ཞེས་བཤད་པས་ས་གཞན་ན་གནས་པ་གཞན་རྣམས་ལ་ཡང་དེ་དང་རྒྱུ་མཚན་མཚུངས་པའི་ཕྱིར་རོ། །
ནན་ཏུར་གྱིས་ས་གཞན་ན་གནས་པ་རྣམས་ལ་བཟོད་པར་བྱ་བའི་ལས་བྱས་པས་གྲོལ་ཞིང་། སྤོ་སྤྱོད་མགུ་སྤྱོད་ལས་སྤོ་བ་འཁོར་བ་དང་མགུ་བ་འཁོར་བས་གྲོལ་ལོ། །
སྤོ་ལྡན་ལས་མགུ་བ་མནོས་པས་གྲོལ་ཞིང་། མགུ་ལྡན་ལས་དབྱུང་བ་བྱས་པས་གྲོལ་ལོ། །
ངོ་བོ་ཉིད་འཚོལ་བ་ལས་ལྟུང་བ་དྲན་ཞིང་བཟོད་པར་བྱ་བའི་ལས་བྱས་པས་གྲོལ་ཞིང་། ནན་ཏུར་གྱིས་ས་གཞན་ན་གནས་པ་རྣམས་ལ་ནན་ཏུར་སྔ་མའི་སྟེང་དུ་ནན་ཏུར་ཕྱི་མ་བྱས་ན་སྔ་མ་ལས་གྲོལ་བ་སྟེ་གནས་ནས་ཕྱུང་བ་ནི་མ་གཏོགས་སོ། །
ཡན་ལག་གི་དོན་ནི་སྤོ་བ་དང་ཞེས་པ་ནས་ཁྱད་པར་ཅན་གྱི་སྤྱོད་པ་ལྔ་སྤོང་བ་སྟོན་ཏེ། དང་པོ་གུས་པའི་བྱ་བ་བདག་གིར་བྱེད་པ་ལ་སོགས་སྤང་བ་ནི། སྤོ་བ་དང་མགུ་བ་བྱ་བ་ཞེས་པ་ནས་སོ། །
གཉིས་པ་ལྷག་པ་དང་མཉམ་པའི་སྤྱོད་པ་སྤང་བ་ནི། དེ་དང་ལྷན་ཅིག་ཏུ་ཞེས་པ་ནས་སོ། །
གསུམ་པ་དགེ་སྦྱོང་བླ་མའི་གནས་ལྟ་བུ་སྤང་བ་ནི། རབ་ཏུ་བྱུང་བ་དང་ཞེས་པ་ནས་སོ། །

བཞི་པ་ཆད་པའི་སྐབས་སུ་གཏོགས་པའི་བྱ་བ་སྤང་བ་ནི། དགེ་སློང་ལ་ཉམས་པས་ཞེས་པ་ནས་སོ། །
ལྔ་པ་བསྟེན་པའི་ཁྱད་པར་སྤང་ཞིང་ཉེས་པ་རྣམས་སྤང་བ་ནི། དེ་དང་བསྟེན་ཅིང་ཞེས་པ་ནས་ཏེ། ཆད་པ་དེའི་རྒྱུ་བྱས་པ་སྤང་ངོ་ཞེས་པ་འདི་དང་། དེ་ལ་དེའི་སྡེ་པ་ལྷག་པར་སྤྱད་པ་ཡང་ངོ་ཞེས་པའི་ཁྱད་པར་ཅི། སྡེ་པ་ལྷག་པ་སྤྱད་པ་ནི་ལྷག་མའི་སྡེ་ཚན་འབའ་ཞིག་ཡིན་པས་ཁྱབ་ཆུང་ལ། ཆད་པ་དེའི་རྒྱུ་ནི་ལྷག་མའི་སྡེ་ཚན་འབའ་ཞིག་ཡིན་པར་མ་ཟད་ཀྱི། ནན་ཏུར་གྱི་རྒྱུ་དང་ཕམ་པ་ཡང་ཡིན་པས་ཁྱབ་ཆེ་བའོ། །
་་་་་དེའང་མགུ་བ་སྤྱོད་པའི་སྐབས་སུ་ནི་ཆད་པ་དེའི་རྒྱུ་དགེ་འདུན་ལྷག་མ་ཡིན་ལ། ནན་ཏུར་བྱས་པའི་སྐབས་སུ་ནི་ཆད་པ་དེའི་རྒྱུ་ནན་ཏུར་གྱི་རྒྱུ་ཡིན་ཞིང་། བསླབ་པ་བྱིན་པའི་སྐབས་སུ་ནི་ཆད་པ་དེའི་རྒྱུ་ཕམ་པའི་ལྟུང་བ་ཡིན་ནོ། །
ལྷག་མ་ཁོ་ནའི་དབང་དུ་བྱས་ན་ཆད་པ་དེའི་རྒྱུ་ནི་འབྱིན་པའི་ལྷག་མ་ལྟ་བུ་ལྷག་མ་སྔ་མ་དང་རིགས་མཐུན་པ་སྟེ་ཁྱབ་ཆུང་ལ་སྡེ་པ་ལྷག་པར་སྤྱད་པ་ནི་ལྷག་མའི་སྡེ་ཚན་ཙམ་སྟེ་ཁྱབ་ཆེ་བའོ། །
དམན་པའི་སྤྱོད་པ་ལྔ་དང་དུ་བླང་བ་ལ་ལྔ་ལས། དང་པོ་ནང་པར་གྱི་དུས་སུ་ཇི་ལྟར་སྒྲུབ་པ་ནི། ནང་པར་སྔ་བར་ལངས་ཏེ་ཞེས་པ་ནས་སོ། །
གཉིས་པ་མཆོད་སྟོན་ལ་སོགས་པའི་དུས་སུ་ཇི་ལྟར་སྒྲུབ་པ་ནི། སྤྱི་བུངས་བཤམས་པ་ན་ཞེས་པ་ནས་སོ། །
གསུམ་པ་འདུ་བའི་དུས་སུ་ཇི་ལྟར་སྒྲུབ་པ་ནི་འདུ་བའི་དུས་སུ་ཞེས་པ་ནས་སོ། །
བཞི་པ་དགོངས་ཀའི་དུས་སུ་ཇི་ལྟར་སྒྲུབ་པ་ནི། དགོངས་ཀར་དུས་དང་ཞེས་པ་ནས་སོ། །
ལྔ་པ་དུས་ཐམས་ཅད་དུ་ཇི་ལྟར་སྒྲུབ་པ་ནི། དེའི་གཙུག་ལག་ཁང་ཞེས་ནས་མདོ་གསུམ་གྱིས་བསྟན་ཏོ། །
བྱེ་བ་བཞིན་ནོ་ཞེས་པ་ནི་དཔེར་ན་དགེ་འདུན་བྱེ་བ་ན་ཆོས་མིན་གྱི་ཕྱོགས་སུ་སོང་གི་བར་དུ་ནི་ཆོས་ཕྱོགས་ཀྱི་རྙེད་པ་མི་དབང་ལ། དེས་ཆོས་ཀྱི་ཕྱོགས་ཕྱིར་ཁས་བླངས་པ་ན་རྙེད་པ་དེ་དབང་ངོ་། །
དེ་བཞིན་དུ་གནས་ནས་ཕྱུང་བ་དེ་ཡང་རང་བཞིན་དུ་གནས་པའི་དགེ་འདུན་གྱི་རྙེད་པ་མི་དབང་ལ། དེས་ནམ་བཟོད་པ་གསོལ་བ་སྟེ། གནས་སུ་ཆུད་པ་ན་རྙེད་པ་དེ་དབང་ངོ་། །
དུས་ལས་འདས་པ་དང་འབྱུང་བར་འགྱུར་བ་བརྗོད་པ་ནི། འདུས་པའི་དགེ་འདུན་ལ་ཞེས་སོ། །
དེའང་ཊཱི་ཀ་ལས། འདུས་པའི་ཞེས་སྨོས་པ་ནི་འདིར་ལས་ཀྱི་ཆོ་ག་བཞིན་དུ་ཐམས་ཅད་མ་ཚོགས་ན་བརྗོད་པ་མི་འཆགས་པ་མ་ཡིན་ཏེ། ཐམས་ཅད་མ་འདུས་ཀྱང་ཇི་སྙེད་འདུས་པ་ལ་བརྗོད་དོ། །
དགེ་འདུན་ལ་ཞེས་སྨོས་པས་ནི་གང་ཟག་ལ་བརྗོད་དུ་མི་རུང་སྟེ། བཞི་ཡན་ཆད་ཀྱི་ཚོགས་ལ་བརྗོད་པའོ་ཞེས་སོ། །
གལ་ཏེ་ཡུན་རིང་དུ་སྤྱད་པར་བྱ་བ་ཞེས་པའི་ཊཱི་ཀ་ལས་ཟླ་བ་ཕྱེད་ལས་ལྷག་པ་ནི་ཡུན་རིང་བ་ཉིད་ཡིན་པར་ཤེས་པར་བྱ་སྟེ། གསོ་སྦྱོང་གི་དུས་གཞན་གྱིས་ཆོད་པའི་ཕྱིར་རོ་ཞེས་སོ། །
འཐབ་ཀྲོལ་ཅན་གྱི་རྐྱེན་གྱིས་དགེ་འདུན་ཚོགས་པའམ་གང་ཟག་ལ་ཕྱིར་བཏང་བ་ནི། སྔགས་རྣམ་པར་བཞག་པ་ལན་གསུམ་བརྗོད་པས་སྤོ་མགུ་སྤྱོད་འཕྲོ་བཅད་པའོ། །
འཇིགས་པ་དང་བྲལ་ན་ཕྱིར་བླང་བ་ནི་སྤོ་མགུ་སྤྱད་པའི་འཕྲོ་དེ་སླར་བླང་བར་བྱ་སྟེ། དེ་ཡང་སྔགས་རྣམ་པར་བཞག་པ་ལན་གསུམ་བཟླས་པས་བླང་བར་བྱའོ། །
ཐོས་པར་བྱ་བ་དག་མཚམས་དེ་ན་ཉེ་བར་མི་འཁོད་ན་མ་བརྗོད་པའི་ལྟུང་བ་དེ་མི་འབྱུང་ངོ་ཞེས་བསྟན་པ་ཡིན་གྱི། ཉིན་མཚན་བཅད་དགོས་པར་ནི་འགྱུར་ཏེ། དགེ་འདུན་མ་ཡིན་པ་ལ་སྤྱོད་པ་མི་འཆགས་པའི་ཕྱིར་རོ། །
རྣམ་བཤད་ཉི་མའི་འོད་ཟེར་ལས། ས་གཞན་ན་གནས་པའི་སྤྱོད་པའི་གཞིའི་རྣམ་པར་བཤད་པ་རྫོགས་སོ།།  ༈  །།ད་ནི་ཡོངས་སུ་སྦྱོང་བའི་གཞི་འཆད་དེ། འདིའི་སྤྱི་དོན་ལ་གཉིས་ལས། དང་པོ་དགོས་པའི་དོན་ནི། ལྟུང་བ་གླེང་དྲན་བྱས་པས་སྔར་ལྟུང་བ་བྱུང་བ་དེ་དྲན་ཞིང་ཕྱིར་འཆོས་པར་འགྱུར་ལ། དེས་ལྟུང་བ་དག་ཅིང་ཚུལ་ཁྲིམས་དག་པའི་ཕན་ཡོན་འཐོབ་པའོ། །

གཉིས་པ་བསྡུས་པའི་དོན་ལ་བདུན་ལས། དང་པོ་ཡུལ་གང་ལ་གླེང་བ་ནི་གླེང་བྱ་ཆོས་བརྒྱད་ལྡན་ལས། སྡེ་ལྔའི་སྡོམ་པ་གསོར་རུང་ཡན་ཆད་ལྡན་པ་སྟེ། ཁྱིམ་པ་ལ་ལྟུང་བ་གླེང་དྲན་མི་འཇུག་ཅིང་སྡོམ་པ་གསོར་མི་རུང་དུ་ཉམས་པ་ལ་ལྟུང་བ་གླེང་ཡང་ཕྱིར་འཆོས་པར་འགྱུར་བའི་དགོས་པ་མེད་པའི་ཕྱིར་རོ། །
ཤེས་པ་རང་བཞིན་དུ་གནས་པ་སྟེ། གཞན་དུ་ན་་་་་་སྨྱོ་བའི་སེམས་འཁྲུགས་པ་ལྟ་བུ་ཡིན་ལྟུང་བ་ཁས་ལེན་པ་དང་ལྟུང་བ་ཕྱིར་འཆོས་པ་ལ་རང་དབང་མེད་པའི་ཕྱིར་རོ། །
ལུས་ཐ་མལ་པར་གནས་པ་སྟེ་གཞན་དུ་ན་སྦྲུལ་སྟག་ཏུ་བསྒྱུར་བ་ལྟ་བུ། ལུས་ཀྱི་ཐ་སྙད་ལས་ཉམས་པའི་ཕྱིར་རོ། །
གནས་ནས་མ་ཕྱུང་བ་སྟེ། གཞན་དུ་ན་ཆོས་དང་ཟང་ཟིང་མཐའ་དག་གིས་སྤངས་པའི་ཕྱིར་རོ། །
ཐམས་ཅད་དུ་ཆོས་ལས་གཞན་པའི་ཕྱོགས་སུ་མ་སོང་བ་སྟེ། གཞན་དུ་ན་ལྟུང་བ་ཕྱིར་མི་འཆོས་ཤིང་རྩོད་པར་འགྱུར་བའི་ཕྱིར་རོ། །
ནད་པ་མ་ཡིན་པ་སྟེ་གཞན་དུ་ན་ལུས་སྲོག་གི་རྐྱེན་དང་ལྡན་པའི་ཕྱིར་རོ། །
དགེ་འདུན་འབྱེད་པར་ནུས་པ་མ་ཡིན་པ་སྟེ། དགེ་འདུན་ཐ་དད་པ་ཉིད་དུ་ནུས་པ་ལ་ཞེས་པ་དང་། གཞན་དུ་ན་དགེ་འདུན་ཐ་དད་པ་ཉིད་དུ་བྱེ་བར་འགྱུར་བའི་ཕྱིར་རོ། །
གླེང་བྱེད་དང་ཞེ་འགྲས་པ་མ་ཡིན་པ་སྟེ། གཞན་དུ་དེའི་ཚིག་རིགས་པས་གཟུང་བར་མི་འོས་པས་ལྟུང་བ་ཁས་ལེན་དང་ལྟུང་བ་ཕྱིར་འཆོས་པ་ལ་འཇུག་པའི་དགོས་པ་མེད་པའི་ཕྱིར་རོ། །
གཉིས་པ་རྟེན་གང་གིས་གླེང་བ་ནི་གླེང་བྱེད་ཆོས་དགུ་ལྡན་ལས། བསྙེན་རྫོགས་ཀྱི་སྡོམ་པ་དག་པ་དང་། ལྟ་བ་མཐུན་པ་དང་། གླེང་བྱེད་བུད་མེད་ཀྱིས་གླེངས་ན་མཚན་མཐུན་པ་དང་། ཐ་སྙད་གསུམ་དང་ལྡན་པ་དང་། ལུས་ཐ་མལ་པར་གནས་པ་དང་། ས་རང་བཞིན་དུ་གནས་པ་སྟེ། དེ་རྣམས་སྐབས་གཞན་དུ་བཤད་པ་བཞིན་དུ་ཅི་རིགས་པར་སྦྱར་རོ། །
ནད་པའམ་དེས་བསྐོས་པའི་ཕོ་ཉ་མ་ཡིན་པ་སྟེ། གཞན་དུ་ན་ལུས་སྲོག་གི་བར་ཆད་དུ་འགྱུར་བའི་ཕྱིར་རོ། །
གླེང་བྱ་དང་ཞེ་འགྲས་པ་མ་ཡིན་པ་སྟེ། གཞན་དུ་ན་དེའི་ཚིག་རིགས་པས་གཟུང་བར་མི་འོས་པའི་ཕྱིར་རོ། །
བྱམས་པའི་སེམས་དང་ལྡན་པ་སྟེ། གཞན་དུ་ན་དགོས་པ་མེད་ཅིང་རྩོད་པར་འགྱུར་བའི་ཕྱིར་རོ། །
གསུམ་པ་གནས་གང་དུ་གླེང་བ་ནི་དབེན་པར་ཏེ་མཐའ་མ་ཡིན་པར་མི་བྱའོ་ཞེས་གསུངས་པ་དང་། ལུང་གཞི་ལས་ལྐོག་ཏུ་གླེང་བར་བྱ་སྟེ་དགེ་འདུན་གྱི་དབུས་སུ་ནི་མ་ཡིན་ནོ་ཞེས་གསུངས་སོ། །
་་་་་ལུང་གི་གླེང་གཞི་ལས་ཀྱང་ཁྱོད་ཀྱིས་དགེ་འདུན་གྱི་དབུས་སུ་བདག་གི་མགོར་གཏུན་ཤིང་གིས་བརྡེགས་པ། ཨེ་མ་ཧོ་ཀྱི་ཧུད་ཁྱོད་ཀྱིས་བདག་ལ་ལྐོག་ཏུ་གླེངས་ཤིག་ཅེས་ཟེར་བའི་བྱུང་བ་དང་། ཊཱི་ཀ་ལས་ཀྱང་མང་པོ་དག་གི་མདུན་དུ་ལྕགས་ཀྱི་གསལ་ཤིང་གནད་དུ་ཕོག་པར་བྱེད་པ་དེ་ནི་དམ་པ་རྣམས་ཀྱི་སྨད་པར་བྱ་བ་ཉིད་ཡིན་པའི་ཕྱིར་རོ་ཞེས་བཤད་དོ། །
འོ་ན་ལུང་ཞུ་བ་ལས། བཙུན་པ་ཆོས་བཞིན་དུ་གང་དུ་གླེང་བར་བགྱི། དགེ་འདུན་གྱི་ནང་དུའོ། །
བཙུན་པ་ཆོས་བཞིན་དུ་གང་དུ་དྲན་པར་བགྱི། དགེ་འདུན་གྱི་ནང་དུའོ་ཞེས་གསུངས་པ་དང་། འདི་ཉིད་ལས་་་་་་གླེང་བྱ་དང་གླེང་བྱེད་ཀྱང་འདི་ལ་གྲངས་་་་་་གཅིག་གམ་གཉིས་གསུམ་ནས་དགེ་འདུན་བཞིར་ལོངས་ཡན་ཆད་ཀྱི་བྱེ་བྲག་ལ་ནི་ངེས་པ་མེད་དོ་ཞེས་གཅིག་ལ་དགེ་འདུན་གྱིས་གླེང་དུ་རུང་བར་གསུངས་པ་དེ་ཇི་ལྟར་དྲངས་ཞེ་ན། སྤྱིར་བཏང་ལ་དགེ་འདུན་གྱི་དབུས་སུ་གླེང་བར་མི་བྱ་བ་ཉིད་ཡིན་ལ། དམིགས་བསལ་དགེ་འདུན་གྱི་དབུས་སུ་ཉེས་པ་བྱེད་པ་ལ་ནི་དགེ་འདུན་གྱི་ནང་དུ་ཡང་གླེང་བར་བྱ་བ་ཉིད་དེ། འདུལ་བ་བསྡུས་པ་ལས་ཀྱང་དགེ་འདུན་གྱི་དབུས་སུ་ཉེས་པ་བྱེད་པ་ལ་དགེ་འདུན་གྱི་དབུས་སུ་གླེང་བ་ལ་ནི་ཉེས་པ་མེད་དོ་ཞེས་བཤད་དོ། །

བཞི་པ་དུས་གང་གི་ཚེ་གླེང་བ་ནི། དབྱར་ཚུལ་ནང་མ་ཡིན་པ་དང་། བྱ་བ་གཞན་གྱིས་སེམས་གཡེངས་པའི་དུས་མ་ཡིན་པ་སྟེ། ལུང་གླེང་གཞི་ལས། དགེ་སློང་སུས་ཀྱང་དབྱར་གྱི་ནང་ལོགས་སུ་དགེ་སློང་ལ་གླེང་བར་མི་བྱ་བ་དྲན་པར་མི་བྱའོ་ཞེས་གསུངས་པ་དང་། གཞན་དུ་ན་དབྱར་འདྲལ་བའི་རྒྱུར་འགྱུར་བའི་ཕྱིར་དང་། སེམས་་་་་་བྱ་བ་གཞན་གྱིས་སེམས་གཡེངས་ན་སེམས། གཏོད་པར་མི་ནུས་པས་ལྟུང་བ་ཁས་ལེན་པ་ལ་འཇུག་པའི་དགོས་པ་མེད་པའི་ཕྱིར་རོ། །
ལྔ་པ་གཞི་གང་ལ་གླེང་བ་ནི་་་་་་རང་བཞིན་གྱི་ཁ་ན་མ་ཐོ་བ་སྤོང་བའི་ཚུལ་ཁྲིམས་དང་ལྟ་བ་ཕྱིན་ཅི་ལོག་སྤོང་བའི་་་་་་ལྟ་བ་དང་་་་་་བཅས་པའི་ཁ་ན་མ་ཐོ་བ་སྤོང་བའི་ཆོ་ག་དང་་་་་་ལོག་འཚོ་སྤོང་བའི་འཚོ་བ་ཉམས་པ་སྟེ། ཉམས་པ་བཞི་པོ་གང་རུང་ཡིན་པ་དང་། དེའང་་་་་་ལྷའི་མིག་གི་མངོན་ཤེས་ལྟ་བུ་ལས་གཞན་ཐ་མལ་པའི་ཤེས་པའི་ཡུལ་དུ་མཐོང་ཐོས་དོགས་གསུམ་གྱི་གཞི་དང་བཅས་པ་སྟེ། ཚུལ་ཁྲིམས་དང་ལྟ་བ་དང་ཆོ་ག་དང་འཚོ་བ་ཉམས་པས་གླེང་བ་ལ་སོགས་པ་ཞེས་པ་དང་། གཞི་དང་བཅས་པ་འཆགས་སོ་ཞེས་སོ། །
གཞན་དུ་ན་གླེང་དྲན་མི་འཆགས་སོ། །
དྲུག་པ་ཚུལ་ཇི་ལྟར་གླེང་དྲན་བྱ་བ་ནི། གླེང་བྱེད་ཀྱིས་དང་པོར་བསམ་པའི་གནས་སུ་བསམས་པ་དང་བརྟག་པའི་གནས་སུ་བརྟག་པ་སྟེ། བདག་ཉིད་གླེང་བ་པོ་མཚན་ཉིད་དང་ལྡན་ནམ་མི་ལྡན་ཞེས་བསམ་པའི་གནས་སུ་བསམ་པ་དང་། གླེང་བྱ་ཡུལ་དང་གནས་དང་དུས་དང་གླེང་པའི་གཞི་མཚན་ཉིད་དང་ལྡན་ནམ་མི་ལྡན་ཞེས་བརྟག་པའི་གནས་སུ་བརྟག་པ་སྟེ། དོན་དེ་ལྟར་ལུང་གཅིག་ལས་འཕྲོས་པ་ལས་གསུངས་སོ། །
དེའི་རྗེས་ལ་ཐ་མལ་པའི་དྲན་པ་དང་ཤེས་བཞིན་སྔོན་དུ་བཏང་བ་དང་། བྱམས་པ་དང་སྙིང་རྗེའི་བསམ་པ་སྔོན་དུ་བཏང་སྟེ་ལྟུང་བ་ལས་བསླང་བའི་སེམས་ཀྱིས་སྐབས་འབྱེད་དུ་གཞུག་པ་སྟེ། དྲན་པ་དང་ཤེས་བཞིན་ཉེ་བར་མ་བཞག་པར་མི་བྱ་ཞེས་པ་དང་ལུང་གཅིག་ལས་འཕྲོས་པ་ལས། ཚེ་དང་ལྡན་པ་འདི་མི་དགེ་བའི་གནས་ནས་བསླང་སྟེ་དགེ་བའི་གནས་སུ་འཇོག་པར་ནུས་སམ་སྙམ་དུ་བསམ་པའོ་ཞེས་གསུངས་པ་དང་། སྐབས་འབྱེད་དུ་མ་བཅུག་པར་མི་བྱ་ཞེས་གསུངས་པས་དེ་རྣམས་གོ་རིམ་བཞིན་དུ་སྒྲུབ་བྱེད་དུ་སྦྱར་རོ། །
དེས་ན་གླེང་བྱ་དེས་ཀྱང་དེ་དག་ལ་བརྟགས་ཏེ་གླེང་བྱེད་མཚན་ཉིད་དང་ལྡན་ན་གླེང་བྱེད་འདི་ལྟ་བྱུང་བ་ནི་བདག་གིས་རྙེད་པ་ལེགས་པར་རྙེད་དོ་སྙམ་དུ་དགའ་བ་བསྐྱེད་ཅིང་སྐབས་དབྱེ་བར་བྱ་སྟེ། གཞན་དུ་ན་འགལ་འཚབས་ཅན་དུ་འགྱུར་རོ། །
ཉེས་པ་གླེང་བའི་སྐབས་ཕྱེ་བ་ན་གླེང་བ་པོས་གང་འདོད་པས་ལྟུང་བ་གླེང་བར་བྱའོ། །
གླེང་་་་་་མདོ་རྩ་བ་འདི་ཉིད་ཀྱི་རྩོད་གཞི་ལས་བྱུང་བ་ལྟར་བྱ་དེས་ཀྱང་གླེང་བྱེད་དེའི་བསམ་པ་རྟོགས་པར་བྱ་བའི་ཕྱིར་གནས་སུ་མི་བཞག་པས་བརྒལ་ཞིང་བརྟག་པར་བྱའོ། །
བདུན་པ་གླེང་བའི་བྱ་བ་ཇི་ལྟར་སྒྲུབ་པ་ནི་སྤྱིར་ན་ཉེས་པ་གླེང་བའི་སྐབས་ཕྱེ་ཞིག་ཅེས་སྐབས་འབྱེད་དུ་བཅུག་པ་ན་སྐབས་མི་འབྱེད་པ་དང་འབྱེད་པ་གཉིས་ལས། དང་པོ་ལ་གཉིས་ཏེ་མཐའ་དག་ལ་སྐབས་མི་འབྱེད་པ་དང་། ཕྱོགས་འགའ་ལ་སྐབས་མི་འབྱེད་པའོ། །
དང་པོ་མཐའ་དག་ལ་སྐབས་མི་འབྱེད་ན་བཞམས་བསྒོ་ལ་སོགས་ཀྱིས་བཟློག་པར་བྱ་ཞིང་བཟློག་ཀྱང་མ་བཏང་ན་བཀའ་བློ་མི་བདེ་བའི་ལྷག་མར་འགྱུར་ཞིང་ལྷག་མ་དེ་ཉིད་བཞི་བཏུད་དུ་བྱེད་ཅིང་མ་བཏང་ན་སྨད་པ་ནན་ཏུར་བྱ་སྟེ། དེ་ལྟར་བྱས་ཀྱང་ཉེས་པ་དེ་མ་བཏང་ནས་སྨད་པ་ལ་འབད་པས་མ་ལོག་ན་གནས་དབྱུང་བ་མདོར་བསྡུས་སྦྱར་བར་བྱའོ་ཞེས་་་་་་བླ་མ་རྣམས་གསུང་ངོ་། །

ཕྱོགས་འགའ་ལ་སྐབས་མི་འབྱེད་ན་བརྗོད་པ་དང་བཅས་པ་བྱ། དེས་མ་དུལ་ན་གདམས་ངག་བཞག་གོ་སྟེ། དེ་ལ་གཏམ་འདྲས་བ་ལ་སོགས་ཡང་བཟློག་པར་བྱའོ། །
དེ་ལྟར་བྱས་ཀྱང་མ་དུལ་ན་གསོ་སྦྱོང་བཞག་ཅིང་། དེས་ཀྱང་མ་དུལ་ན་དགག་དབྱེ་བཞག་གོ །དེས་མ་དུལ་ན་མཐར་གནས་ནས་དབྱུང་བ་མདོར་བསྡུས་སྦྱར་བར་བྱའོ་ཞེས་་་་་་བླ་མ་རྣམས་གསུངས་སོ། །
སྐབས་འབྱེད་པ་ལ་ཡང་གཉིས་ཏེ། ཉེས་པ་གླེང་བ་གླེང་དང་སྟེ་ཞེས་ཟེར་བ་ལྟ་བུ་་་་་་མི་མཉེན་པར་སྐབས་འབྱེད་པ་དང་། མཉེན་པར་སྐབས་འབྱེད་པའོ། །
དང་པོ་ལ་ཕུར་པ་དང་བཅས་པ་བྱ། དེས་མ་དུལ་ན་གདམས་ངག་བཞག་པ་ལ་སོགས་བྱ་སྟེ་སྔ་མ་བཞིན་ནོ། །
གཉིས་པ་མཉེན་པར་སྐབས་ཕྱེ་ན་ལྟུང་བ་གླེང་བར་བྱའོ། །
དེ་ལྟར་ལྟུང་བ་གླེང་བ་ན། ཉེས་པ་ཁས་མི་ལེན་པ་དང་། ལེན་པ་གཉིས་ལས། དང་པོ་ལ་གཉིས་ཏེ། བརྗོད་བཞིན་དུ་ཁས་མི་ལེན་ན་ངོ་བོ་ཉིད་འཚོལ་བ་སྦྱིན་ཞིང་། ཤེས་བཞིན་དུ་ཁས་མི་ལེན་ན་མ་མཐོང་བ་གནས་ནས་དབྱུང་བར་བྱའོ། །
་་་་་ཆང་བཏུང་བར་ཁས་བླངས་ཀྱང་། དེ་ལ་ཉེས་ལྟུང་འོང་བར་ངེད་མི་འདོད་ཅེ་འམ། མི་ཚངས་པར་སྤྱད་པར་བྱས་སོ་ཞེས་ཁས་བླངས་ཀྱང་། མི་ཚངས་པར་སྤྱད་པ་ལ་ཉེས་ལྟུང་འོང་བར་ངེད་མི་འདོད་ཅེས་ཟེར་བ་ལྟ་བུ། ལྟུང་བའི་རྒྱུ་ཁས་བླངས་ནས་ལྟུང་བའི་ངོ་བོ་ཁས་ལེན་དུ་མ་བཏུབ་ན་བཞམས་བསྒོ་ལ་སོགས་ཀྱིས་བཟློག་པར་བྱ་ཞིང་། བཟློག་ཀྱང་མ་བཏང་ན་སྡིག་ལྟ་མི་གཏོང་བར་གནས་ནས་དབྱུང་བར་བྱའོ། །
ལྟུང་བ་ཁས་ལེན་པ་ལ་ཡང་། ཁས་བླངས་ནས་ལྟུང་བ་ཕྱིར་འཆོས་པ་དང་ཕྱིར་མི་འཆོས་པ་གཉིས་ལས། ཕྱིར་མི་འཆོས་ན་ཕྱིར་མི་འཆོས་གནས་ནས་དབྱུང་བར་བྱ་ཞིང་། ཕྱིར་འཆོས་ན་ཚུལ་བཞིན་དུ་ཕྱིར་བཅོས་བྱེད་དུ་གཞུག་གོ །ཡན་ལག་གི་དོན་ནི། འོག་ནས་གླེང་བ་ལ་སོགས་པ་གཞི་དང་བཅས་པ་འཆགས་ལ། གཞི་མེད་ན་མི་འཆགས་ན། གཞི་དང་བཅས་པ་དང་གཞི་མེད་པ་ཇི་ལྟ་བུ་ཞེ་ན། ཐ་མལ་པའི་ཤེས་པ་ལ་མ་གྲགས་པ་སྟེ། ལྷའི་མིག་གི་མངོན་ཤེས་ཀྱིས་བརྟགས་པས་ཁྱོད་ལ་ལྟུང་བ་མཐོང་ངོ་ཞེས་པ་ལྟ་བུ་ནི་གླེང་དྲན་འཆགས་པའི་གཞི་ཉིད་མ་ཡིན་ནོ། །
མངོན་ཤེས་ཀྱི་སྒོ་ནས་ཉེས་པ་གླེང་ན་གླེང་བྱ་ལ་སྐུར་བ་འདེབས་པ་དང་གླེང་བྱེད་བདག་ཉིད་ལ་ཡོན་ཏན་ཡོད་པར་སྒྲོ་འདོགས་པར་འགྱུར་བའི་ཕྱིར་རོ། །
དགག་དབྱེ་ཚུལ་བཞིན་བྱེད་པའི་དགག་དབྱེ་ལན་གསུམ་བརྗོད་པ་རྫོགས་ནའམ། ནད་པ་ངལ་བ་ལ་སོགས་པའི་རྐྱེན་གྱིས་དགག་དབྱེ་ལན་གཉིས་བརྗོད་པའམ། ལན་ཅིག་བརྗོད་པ་རྫོགས་ན་གང་ཟག་དེ་ལ་ལོ་དེ་ཉིད་ཀྱི་དགག་དབྱེ་བཞག་པའི་ནན་ཏུར་མི་འཆགས་སོ། །
དགེ་སློང་ཆེ་གེ་མོས་ཉེས་པ་བྱས་སོ་ཞེས་ཡིད་ཆེས་པ་ལས་ཐོས་ཀྱང་ཉེས་པ་ཅི་བྱས་ནི་མ་རྟོགས་པ་ལྟ་བུ་་་་་་བྱེད་པ་རང་གི་རྟོགས་ཀྱང་བྱས་པ་རང་གི་ངོ་བོ་མི་རྟོགས་པ་དང་། བརྐུས་པར་རྟོགས་ཀྱང་བྱེད་པ་པོ་སུས་བརྐུས་མ་རྟོགས་པ་ལྟ་བུ་་་་་་བྱས་པ་རང་གི་ངོ་བོ་རྟོགས་ཀྱང་བྱེད་པའི་རང་གི་ངོ་བོ་མ་རྟོགས་པ་ཉིད་དང་། གཉིས་ཀའི་ངོ་བོ་མ་རྟོགས་པ་ཉིད་ན་ཡང་གླེང་བ་མི་འཆགས་སོ། །
དེ་མི་བྱེད་ན་ཞེས་པའི་ཊཱི་ཀ་ལས་སྐབས་འབྱེད་པ་དེ་མི་བྱེད་ན་ཞེས་སྤྱིར་སྨོས་ཀྱང་། མཐའ་དག་ལ་སྐབས་མི་འབྱེད་པ་དང་། ཕྱོགས་འགའ་ལ་སྐབས་མི་འབྱེད་པ་གཉིས་ལས། སྔ་མ་ལ་ནི་བཞམས་བསྒོ་ལ་སོགས་ཀྱིས་བཟློག་པར་བྱ་ཞིང་བཟློག་ཀྱང་མ་བཏང་ན་བཀའ་བློ་མི་བདེ་བའི་ལྷག་མར་འགྱུར་རོ། །
འདིར་ཕྱོགས་འགའ་ལ་སྐབས་མི་འབྱེད་ན། གླེང་བྱ་དེ་ལ་བརྗོད་པ་དང་བཅས་པ་ཉིད་བྱའོ་ཞེས་བླ་མ་རྣམས་གསུང་ངོ་། །

འདི་ལ་གཞུང་འགྲེལ་དང་བམ་པོ་ལྔ་བཅུ་པ་ལས་ནི། ཕྱོགས་འགའ་དང་མཐའ་དག་གཉིས་ཀ་ལ་སྐབས་མི་འབྱེད་པ་གང་ཡིན་ཀྱང་རུང་སྟེ། སྐབས་འབྱེད་པར་མི་བྱེད་ན་དེ་ལ་བརྗོད་པ་དང་བཅས་པ་ཉིད་དང་གདམས་ངག་བཞག་པ་དང་གསོ་སྦྱོང་བཞག་པ་དང་དགག་དབྱེ་བཞག་པ་དང་། ཕུར་པ་དང་བཅས་པ་ཉིད་དག་བྱའོ། །
དེ་དག་བྱས་ཀྱང་བཀའ་བློ་མི་བདེ་བའི་རང་བཞིན་མི་གཏོང་ན་དེ་ལ་བཞམས་བསྒོ་ལ་སོགས་ཀྱིས་བཟློག་པར་བྱའོ། །
བཟློག་ཀྱང་མི་གཏོང་ན་བཀའ་བློ་མི་བདེ་བའི་ལྷག་མར་འགྱུར་ཞེས་བཤད་མོད་ཀྱི་འོན་ཀྱང་དེའི་རྗེས་སུ་མི་འབྲང་ངོ་། །
འཇོག་པར་བྱེད་པ་དག་གིས་ཞེས་པའི་ཤུགས་ཀྱིས་བསྟན་པ་ནི། འཇོག་པར་བྱེད་པའམ་དེས་བསྐོས་པའམ་དེས་བསྐོས་པ་ལས་གཞན་པ་དག་དང་ལྷན་ཅིག་ཏུ་གསོ་སྦྱོང་དང་དགག་དབྱེ་བྱས་ཀྱང་གྲོལ་བར་མི་འགྱུར་རོ་ཞེས་བསྟན་ཏོ། །
ཡང་ཞེས་པ་ནི་གསོལ་བཞིའི་ལས་ཀྱིས་བཟོད་པར་བྱ་བར་མ་ཟད་དོ་ཞེས་པའོ། །
འདིར་བཟོད་པ་ཡིན་ཞེས་པ་ནི་འདིར་ཞེས་པ་གནས་ཕྱུང་བ་ལས་བཀར་བ་སྟེ། གནས་ནས་འབྱིན་པར་བྱེད་པ་དག་གིས་ཕྱུང་བ་དེ་དང་ལྷན་ཅིག་ཏུ་ཆོས་དང་ཟང་ཟིང་གི་ལོངས་སྤྱོད་བྱས་ཀྱང་ཆད་པ་ལས་གོལ་བར་མི་འགྱུར་ཏེ། ཆད་པ་ཆེ་བའི་ཕྱིར་ཞེས་པའོ། །
ལྟུང་བ་བྱུང་ངོ་ཞེས་ཟེར་བ་ཐོས་ཀྱང་མི་བདེན་ངེས་སྙམ་སྟེ། ཡིད་མ་ཆེས་པ་་་་་་གཉིས་ཏེ་ཐོས་པ་ན་མི་བདེན་ངེས་སྙམ་དུ་ཡིད་མ་ཆེས་པ་དང་། ཐོས་པ་ན་ཐེ་ཚོམ་ཟ་སྟེ་ཡིད་མ་ཆེས་པའོ། ནི་གླེང་དྲན་འཆགས་པའི་གཞི་མ་ཡིན་ནོ། །
ཐོས་པ་ན་ཐེ་ཚོམ་ཟ་སྟེ་ཡིད་མ་ཆེས་པ་ནི་གླེང་དྲན་འཆགས་པའི་གཞི་ཡིན་ཏེ། ཐེ་ཚོམ་ཟ་བ་ནི་དོགས་པ་ཡིན་ལ། ལྟུང་བ་འབྱུང་བར་དོགས་པ་ལ་གླེང་དྲན་འཆགས་པར་ཊཱི་ཀ་དང་འོད་ལྡན་རྩ་འགྲེལ་ལས་བཤད་དོ། །
ཊཱི་ཀ་ལས་མཐོང་བ་དང་ཐོས་པ་དང་དོགས་པ་དག་གིས་གཞི་དང་བཅས་པར་གླེང་བ་ལ་སོགས་པ་དེ་དག་ཐམས་ཅད་བྱེད་ན་འཆགས་པའོ་ཞེས་བཤད། འོད་ལྡན་རྩ་བ་ལས། རྟགས་མ་ངེས་པར་འཛིན་པ་དོགས་པ་ཡིན། གཞི་འདི་དག་གིས་སྨྲས་ན་ཉེས་པ་མེད། ཅེས་བཤད་དོ། །
་་་་་དགག་དབྱེའི་ལས་ཀྱི་དུས་མ་ཡིན་པར་དུས་གཞན་དུ་དགག་དབྱེ་དེ་བཞག་པར་མི་བྱའོ། །
འོ་ན་དགག་དབྱེ་བྱེད་ཀར་དབྱར་གྱི་ཚུལ་ནང་དུ་དགག་དབྱེ་བཞག་པའི་ནན་ཏུར་བྱེད་ན། ནན་ཏུར་དེའི་སྔོན་འགྲོ་ཡིན་པས་ལྟུང་བ་གླེང་དྲན་དང་གསོ་སྦྱོང་བཞག་པའི་ནན་ཏུར་ཡང་དབྱར་གྱི་ཚུལ་ནང་དུ་བྱར་རུང་བར་ཐལ་བར་འགྱུར་ལ། ཚུལ་ནང་དུ་ལྟུང་བ་གླེང་དྲན་དང་ནན་ཏུར་མི་བྱེད་པ་དེ་དབྱར་ཚུལ་གྱི་ནང་ཁྲིམས་ཡིན་པ་རང་འགལ་ཞེ་ན། སྤྱིར་བཏང་ལ་འདི་ནི་དམིགས་ཀྱིས་བསལ་བ་སྟེ། དབྱར་ཚུལ་གྱི་ནང་ཡིན་ཀྱང་དགག་དབྱེ་བྱེད་ཀའི་ཚེ་ན་དགག་དབྱེ་བཞག་པའི་ནན་ཏུར་འདི་བྱར་རུང་དང་། དེའི་སྔོན་འགྲོ་གླེང་དྲན་ཡང་དེའི་ཚེ་ན་བྱར་རུང་བའོ། །
གསོ་སྦྱོང་བཞག་པ་ནི་དགག་དབྱེ་བཞག་པའི་སྔོན་འགྲོ་ཡིན་ཀྱང་། དབྱར་གྱི་ཚུལ་ནང་དུ་གསོ་སྦྱོང་བཞག་པའི་ནན་ཏུར་བྱར་རུང་བ་མ་ཡིན་གྱི། དབྱར་ཚུལ་དུ་འཇུག་པའི་སྔ་རོལ་དཔྱིད་ཀ་ལྟ་བུའི་ཚེ། གསོ་སྦྱོང་བཞག་པའི་ནན་ཏུར་བྱས་ནས། དེས་མ་དུལ་ན་ད་གཟོད་དགག་དབྱེ་བྱེད་ཀའི་ཚེ། དགག་དབྱེ་བཞག་པའི་ནན་ཏུར་བྱ་བའོ། །
དེ་གཉིས་ཀྱི་ཡང་ཞེས་པ་ནི་་་་་་རང་བཞིན་ཉམས་པ་དང་ཚུལ་ཁྲིམས་མེད་པ་དང་། གཅིག་པ་ཉིད་མ་ཡིན་པ་སྟེ། དོན་རྣམ་པ་གསུམ་ཡོད་ཀྱང་མདོའི་ཚིག་རྐང་པ་གཉིས་ཀྱིས་བསྡུས་པའོ། །
ལེའུ་འདི་ལ་མིང་གསོ་སྦྱོང་བཞག་པའི་གཞི་ཞེས་ལུང་ལས་གསུངས་ཏེ་དོན་གྱི་ཕྱོགས་གཅིག་གི་མིང་གིས་བཏགས་པའོ། །

དོན་རིལ་པོའི་མིང་གིས་བཏགས་པ་ནི་་་་་་དྲི་ན་ཡོངས་སུ་སྦྱང་བའི་གཞི་ཞེས་གཞུང་འདིར་་་་་་སློབ་དཔོན་ཡོན་ཏན་འོད་ཀྱིས་གསུངས་སོ། །
རྣམ་བཤད་ཉི་མའི་འོད་ཟེར་ལས། ཚུལ་ཁྲིམས་ཀྱི་དྲི་མ་ཡོངས་སུ་སྦྱང་བའི་གཞིའི་རྣམ་པར་བཤད་པ་རྫོགས་སོ།།  ༈  །།ད་ནི་ལས་བྱེ་བའི་གཞི་འཆད་དེ་སྡེ་སྣོད་འཛིན་པ་ལྟ་བུ་དགེ་འདུན་ཐ་དད་པ་ཉིད་དུ་དབྱེ་བར། ནུས་པ་ལ་མི་འདོད་པར་ཏེ། མི་འདོད་བཞིན་དུ་ལྟུང་བ་གླེང་བར་མི་བྱའོ། །
དེས་ཚུར་ལ་ལྟུང་བ་གླེང་བར་བྱེད་པ་ནི་ལོག་པར་ཏེ་ཐ་དད་དུ་དབྱེ་བར་མི་བྱའོ། །
གནས་གང་དུ་དུས་འདའ་བར་བྱ་བ་ངལ་བསོ་བའི་གནས་བསྟི་གནས་ལྟ་བུ་དབེན་པ་གང་ན་མི་མཐུན་པ་དགྲ་ཡོད་པ་དེ་དང་ལྷན་ཅིག་ཏུ་འཁོད་པར་མི་བྱའོ། །
གཞན་དུ་ནི་ཞེས་པ་ངལ་བསོ་བའི་གནས་བསྟི་གནས་ལྟ་བུ་གནས་དབེན་པ་དེ་ལས་གཞན་དུ་སྟེ་མི་དབེན་པའི་གནས་སུ་ཞེས་པའོ། །
ཆོས་དང་འདུལ་བ་ཞེས་པ་ནི་སྡེ་སྣོད་གཞན་གཉིས་པོས་བརྗོད་པའི་ཆོས་ཏེ་ཚུལ་ཁྲིམས་ལས་གཞན་པའི་ཤེས་བྱ་གཏན་ལ་འབེབས་པའི་ཆོས་དང་ཚུལ་ཁྲིམས་གཏན་ལ་འབེབས་པའི་འདུལ་བ་ལའོ། །
དེ་དག་དེའི་ཞེས་པ་ནི་མཉན་ཡོད་ན་གནས་པ་རྣམས་ལ་གསུངས་པའོ། །
ཆོས་མ་ཡིན་ལ་ཞེན་ནས་ཆོས་ཕྱོགས་དང་འཐབ་པར་བྱེད་པ་དེ་དག་ལ། ཆོས་འདི་པ་དག་གིས་ཕྱག་མི་བྱ་ཞེས་པ་དགེ་སློང་ཕ་མ་གཉིས་དང་། དགེ་ཚུལ་ཕ་མ་གཉིས་དང་། དགེ་སློབ་མ་དང་དགེ་བསྙེན་ཕ་མ་གཉིས་ཏེ་བདུན་པོ་དེ་དག་གང་གིས་ཕྱག་མི་བྱ་བའོ། །
དེ་དག་ལ་དགེ་སློང་མས་ཕྱག་མི་བྱ་ཞེས་ལུང་ལས་གསུངས་ལ་སྟན་ལས་ལྡང་བ་ནི་གཞན་གྱི་ལུགས་ལས་དབྲི་བར་མི་བྱ་སྟེ་ལྡང་བར་བྱའོ། །
འགྲེལ་ཆུང་ལས་ཀྱང་དགེ་སློང་མས་ཕྱག་མི་བྱ་བར་སྟན་ལས་ལྡང་ངོ་ཞེས་སོ། །
བཟོད་པ་བྱས་པ་ཞེས་པ་ལ་སོགས་པའི་སྐབས་འདིར་འཐབ་ཀྲོལ་བྱེད་པ་གནས་ནས་ཕྱུང་བ་ཆོས་མ་ཡིན་པ་ལ་ཞེན་པ་དེ་དག་ལ་ནི་ལས་རྣམ་པ་བཞི་རིམ་གྱིས་བྱ་སྟེ། བཟོད་པར་བྱ་བ་གསོལ་བཞིའི་ལས་དང་། དེའི་འོག་ཏུ་མཐུན་པ་སྦྱིན་པ་གསོལ་བཞིའི་ལས་དང་། དེའི་འོག་ཏུ་མཐུན་པའི་གསོ་སྦྱོང་བྱིན་པ་གསོལ་བཞིའི་ལས་དང་། དེའི་འོག་ཏུ་མཐུན་པའི་གསོ་སྦྱོང་དངོས་དེ་བྱའོ་ཞེས་གཞུང་འདི་དག་གིས་བསྟན་ཏོ། །
མཐུན་པའི་གསོ་སྦྱོང་སྦྱིན་པ་གསོལ་བཞིའི་ལས་བྱས་ནས་དེའི་རྗེས་ལ་མཐུན་པའི་གསོ་སྦྱོང་དངོས་དེ་བྱའོ་ཞེས་སྟོན་པ་ནི། དེ་བྱིན་ནས་བྱའོ་ཞེས་གསུངས་ཏེ། མཐུན་པའི་གསོ་སྦྱོང་དེ་གསོལ་བཞིའི་ལས་ཀྱིས་བྱིན་ནས་དེའི་རྗེས་ལ་མཐུན་པའི་གསོ་སྦྱོང་དངོས་བྱའོ་ཞེས་བསྟན་ཏོ། །
མཐུན་པའི་གསོ་སྦྱོང་དངོས་དེ་ནི་ཕྱོགས་གཉིས་པོ་ལྷན་ཅིག་ཏུ་འདུས་ཏེ་གསོ་སྦྱོང་བྱ་བ་སྟེ། སྔར་ཆོས་མིན་ཕྱོགས་སུ་སོང་བ་དེ་རྣམས་དང་། ཆོས་ཕྱོགས་པ་དེ་རྣམས་ལྷན་ཅིག་ཏུ་འདུས་ཏེ། སོ་སོ་ཐར་པའི་མདོ་འདོན་པའི་གསོ་སྦྱོང་བྱ་བའོ། །
ལས་བྱེ་བའི་ངོ་བོ་བསྟན་པ་ནི་ཆོས་མ་ཡིན་སྨྲ་བ་དག་གིས་ཞེས་པ་ནས་སོ། །
འདིའི་སྤྱི་དོན་ལ་བཞི་ལས་དང་པོ་ལས་བྱེ་བའི་གཞིའི་ཡན་ལག་ལ་གསུམ་སྟེ། གང་དུ་དབྱེ་བའི་གནས་དང་། གང་དག་དབྱེ་བའི་ཡུལ་དང་། གང་གིས་ལས་ཐ་དད་པར་བྱེད་པ་པོའོ། །
དང་པོ་ལ་གཉིས་ལས། གླེང་གསུམ་པོ་གང་ཡང་རུང་བ་ཡིན་ཏེ། མཛོད་ལས། ལས་ཀྱི་དབྱེན་ནི་གླེང་གསུམ་ན་ཞེས་པ་དང་། བྱང་་་་་་མཛོད་འགྲེལ་ལས་གི་སྒྲ་མི་སྙན་ན་སངས་རྒྱས་ཀྱི་་་་་་གནས་བརྟན་བཅུ་དྲུག་གི་བ་ཀུ་ལ་ཡོད་པས་དཔྱད་དོ། །
བསྟན་པ་མེད་པའི་ཕྱིར་རོ། །

མཚམས་གཅིག་གི་ནང་ཡིན་པ་སྟེ། མཚམས་ཀྱི་ནང་དུ་ཞེས་པ་དང་། མཚམས་ཐ་དད་ན་གནས་པ་རྣམས་གསོ་སྦྱོང་ལ་སོགས་པའི་ལས་སོ་སོར་བྱེད་པ་ལ་མི་རིགས་པ་མེད་པའི་ཕྱིར་རོ། །
གཉིས་པ་གང་དག་དབྱེ་བའི་ཡུལ་ལ་གསུམ་ལས། བརྒྱད་ཡན་ཆད་ཀྱི་གྲངས་ཚང་བ་སྟེ། མཛོད་ལས། དེ་ནི་བརྒྱད་དག་ཡན་ཆད་ཀྱིས། །
ཞེས་པ་དང་། ལས་དེ་གཅིག་གིས་ཉུང་ན་ཡང་། ཕྱོགས་གཉིས་གང་རུང་གཅིག་དགེ་འདུན་དུ་མ་ལོངས་པས་དགེ་འདུན་གྱི་ལས་ཀྱི་དབྱེན་མི་འཆགས་པའི་ཕྱིར་རོ། །
ལས་ཀྱི་ཁ་སྐོང་བར་འོས་པ་དགོས་ཏེ། དབྱེན་ལ་ཡང་འོས་པ་མ་ཡིན་པས་ཚུལ་ཤིང་དག་འབྲིམ་པ་མི་འཆགས་སོ་ཞེས་པའི་ནད་ཀྱིས་འདིར་སྦྱར་རོ། །
སོ་སོའི་སྐྱེ་བོའི་དགེ་འདུན་ཡིན་པ་དགོས་ཏེ། ལུང་གཞི་ལས་དོན་དམ་པའི་དགེ་འདུན་གྱིས་ནི་ཆོས་མ་ཡིན་པའི་ལས་བྱེད་པ་མི་འཐོབ་བོ་ཞེས་གསུངས་པས་ཤེས་སོ། །
གསུམ་པ་གང་གིས་ལས་ཐ་དད་པར་བྱེད་པ་པོ་ནི་ཆོས་མ་ཡིན་པ་སྨྲ་བ་དག་གིས་ཏེ། ལུང་དགེ་སློང་བྲམ་ཟེའི་བུ་མོས་ཞུས་པ་ལས། དགེ་སློང་གང་གིས་ཀོའུ་ཤམ་བྷིའི་དགེ་སློང་བྱེ། །
ཆོས་བཞིན་མ་ཡིན་པ་སྨྲ་བ་དག་གིས་ཏེ། །
མཚམས་ཀྱི་ནང་དུ་གསོ་སྦྱོང་ཐ་དད་དུ་བྱས་པས་སོ་ཞེས་གསུངས་སོ། །
གཉིས་པ་བསམ་པའི་ཡན་ལག་ལ་གཉིས་ལས། འདུ་ཤེས་མ་འཁྲུལ་བ་སྟེ། འཁྲུལ་ན་་་་་་དབྱེན་རྫོགས་པར་སྐྱེད་བྱེད་ཀྱི་ཀུན་སློང་མི་འདྲེན་པས་དབྱེན་མི་རྫོགས་པའི་ཕྱིར་རོ། །
ཀུན་སློང་ནི་ཆོས་དང་འདུལ་བ་ལ་མི་མཐུན་པ་དེ་དང་ལྡན་པར་ཤེས་ནས་ཆོས་མ་ཡིན་པ་ལ་མངོན་པར་ཞེན་ཏེ་ལས་ཐ་དད་དུ་བྱེད་པར་འདོད་པ་རྒྱུན་མ་ཆད་པའོ། །
གསུམ་པ་སྦྱོར་བ་ནི་་་་་་མཚམས་གཅིག་གི་ནང་དུ་ཆོས་མིན་ཕྱོགས་པ་རྣམས་ཀྱིས་ཆོས་ཕྱོགས་པ་རྣམས་ལས་ཐ་དད་དུ་གསོ་སྦྱོང་ལ་སོགས་པའི་ལས་ཐ་དད་དུ་བྱེད་པའོ། །
མཐར་ཐུག་ནི་ལས་གང་ཡང་རུང་བ་ཕལ་ཆེར་བྱས་པ་ཉིད་ན་བྱས་པ་་་་་་ཕལ་ཆེར་བྱས་པ་ཉིད་ན་བྱས་པ་ཉིད་དོ་ཞེས་པ་དང་། ལུང་དགེ་སློང་བྲམ་ཟེའི་བུ་མོ་ལྟ་བུས་ཞུས་པ་ལས། གང་གི་དུས་སུ་ཀོའུ་ཤམ་བྷི་བའི་དགེ་འདུན་རྣམས་འབྱེད་པར་གྱུར་ནས། གང་གི་ཚེ་དེ་དག་གི་མཚམས་ཀྱི་ནང་དུ་གསོ་སྦྱོང་ཐ་དད་དུ་བྱས་པ་ནའོ་ཞེས་གསུངས་ཏེ། གསོ་སྦྱོང་ནི་མཚོན་པ་སྟེ་ལས་ཀྱི་ཆོ་ག་གཞན་བྱས་ན་ཡང་ངོ་། །
སྟེ། ལས་ཀྱི་དབྱེན་འདི་ནི་སྤྱོད་པའི་དབྱེན་དུ་གཏོགས་པ་ཡིན་ལ། ལྟུང་བ་ནི་སྦོམ་པོར་འགྱུར་རོ། །
ཡན་ལག་གི་དོན་ནི། ཆོས་མ་ཡིན་པར་སྨྲ་བ་དག་གིས་ལས་ཐ་དད་པར་བྱས་ན་ལས་དེ་བྱེ་བ་ཡིན་ནོ་ཞེས་སྦྱར་རོ། །
ཊཱི་ཀ་ལས་ཆོས་སྨྲ་བ་དག་གིས་མཚམས་ཀྱི་ནང་དུ་ཆོས་མ་ཡིན་པར་སྨྲ་བ་ལས་ཐ་དད་པར་ལས་བྱས་པས་ནི་ལས་བྱེ་བར་མི་འགྱུར་ཏེ། ལས་དེ་ཆོས་ལས་མ་གཡོས་པ་ཁོ་ནར་བྱས་པའི་ཕྱིར་ཞེས་བཤད་དོ། །
གཟུ་བོ་ལས་ཉམས་པ་དེ་མི་བྱའོ། །
དེས་ན་གཟུ་བོ་རྣམས་ཀྱིས་ཆོས་སྨྲ་བ་རྣམས་དང་ལྷན་ཅིག་ཏུ་ལས་བྱས་ན་ནི་གཟུ་བོ་ལས་ཉམས་པར་འགྱུར་ལ། ལྷན་ཅིག་མ་ཡིན་པར་མཚམས་ཀྱི་ནང་དུ་ལས་བྱས་ན་ནི་མ་འདུས་པའི་མི་མཐུན་པར་འགྱུར་བས། གཟུ་བོ་རྣམས་ཀྱིས་གསོ་སྦྱོང་ལ་སོགས་པའི་ལས་མི་བྱའམ་སྙམ་ན། དགེ་སློང་བྲམ་ཟེའི་བུ་མོ་ལྟ་བུས་ཞུས་པ་ལས། གཟུ་བོ་རྣམས་ཀྱིས་མཚམས་ཀྱི་ཕྱི་རོལ་ཏུ་དོང་ལ་གསོ་སྦྱོང་བྱོས་ཤིག་ཅེས་གསུངས་སོ། །
བྲམ་ཟེའི་བུ་མོ་ཞེས་པ་འདི་ལ་ལས་གཞིའི་ཊཱི་ཀ་དང་ཕྱིར་བཅོས་གཞིའི་ཊཱི་ཀ་ལས། དགེ་སློང་བྲམ་ཟེའི་བུ་མོས་ཞུས་པ་ཞེས་བཤད་དོ། །
འོད་ལྡན་ལས་ཞུས་པ་བྲམ་ཟེའི་བུ་མོ་ལྟ་བུ་ཞེས་ཀྱང་བཤད་དོ། །

བྲམ་ཟེའི་བུ་མོ་ཞེས་པ་འདི་ལ་ལུང་དང་འགྲེལ་ཆུང་གི་མདོ་རྩ་བ་ལས་མ་ན་བི་ག་ཞེས་སོ། །
ལས་བྱེ་བའི་གཞི་འདི་ལ་ལུང་ལས་ཀོའུ་ཤམ་བྷི་བའི་གཞི་ཞེས་གསུངས་ཏེ་ཀོའུ་ཤམ་བྷིར་ལས་ཀྱི་དབྱེན་བྱུང་བ་དང་འབྲེལ་བས་ལུང་ལས་་་་་་ཀོའུ་ཤམ་བྷིའི་གཞི་ཞེས་ཡུལ་ལ་མཚན་དུ་གསོལ་བ་དང་། མདོ་རྩ་བར་དོན་་་་་་ལས་བྱེ་བའི་གཞི་ཞེས་ལ་མཚན་དུ་གསོལ་བའོ། །
རྣམ་བཤད་ཉི་མའི་འོད་ཟེར་ལས། ལས་བྱེ་བའི་གཞིའི་རྣམ་པར་བཤད་པ་རྫོགས་སོ།།  ༈  །།ད་ནི་འཁོར་ལོ་བྱེ་བའི་གཞི་འཆད་དེ། འདིའི་སྤྱི་དོན་ལ་གཉིས་ཏེ། ཁྱད་པར་གྱི་གཞི་འཁོར་ལོའི་དོན་དང་ཁྱད་པར་གྱི་ཆོས་འཁོར་ལོ་དབྱེན་གྱི་དོན་ཏོ། །
དང་པོ་ལ་གཉིས་ཏེ། བྱེ་བྲག་ཏུ་སྨྲ་བ་གཞུང་ཆེན་མོའི་ལུགས་དང་། བཙུན་པ་དབྱངས་སྒྲོགས་ཀྱི་ལུགས་སོ། །
་་་་་ལུགས་དེ་གཉིས་ཀ་མཛོད་འགྲེལ་ལས་བཤད་དོ། །
ལུགས་དེ་གཉིས་ཀ་ཡང་འཁོར་ལོ་ཞེས་པ་འདི་མཐོང་ལམ་ཡིན་པར་མཐུན་པ་ཡིན་ཡང་མཐོང་ལམ་དང་འཁོར་ལོའི་འདྲ་ཆོས་སྦྱོར་ལུགས་གཉིས་ལས། སྐབས་འདིར་ཤ་ལུགས་ཀྱི་འདུལ་བ་འཛིན་པ་རྣམས་ནི་མཐོང་ལམ་སྐད་ཅིག་བཅུ་དྲུག་ཅེས་གསུངས་ཏེ། དེ་ནི་ཐེག་ཆེན་གྱི་ལུགས་ཡིན་ནོ། །
འདིར་ཉན་ཐོས་ཀྱི་མཐོང་ལམ་སྐད་ཅིག་བཅོ་ལྔ་སྟེ། མཛོད་ལས། དེ་ལ་སྐད་ཅིག་བཅོ་ལྔ་ནི། མ་མཐོང་མཐོང་ཕྱིར་མཐོང་བའི་ལམ། །
ཞེས་བཤད་དོ། །
་་་་་དང་པོ་ནི།་་་་་བྱེ་བྲག་ཏུ་སྨྲ་བ་གཞུང་ཆེན་པོའི་ལུགས་འཁོར་ལོ་ཞེས་པ་མཐོང་ལམ་གྱི་ཡེ་ཤེས་སྐད་ཅིག་བཅོ་ལྔ་སྟེ། དེ་ཡང་དཔེར་ན་རྒྱལ་པོའི་འཁོར་ལོ་རིན་པོ་ཆེ་ལ་འཕར་ཞིང་འབབ་པ་དང་། མྱུར་དུ་འགྲོ་བ་དང་། གླིང་འདོར་བ་དང་། མ་རྒྱལ་བ་ལས་རྒྱལ་བར་བྱེད་པའི་ཆོས་ཡོད་པ་བཞིན་དུ་མཐོང་ལམ་སྐད་ཅིག་བཅོ་ལྔ་པོ་དག་ཁམས་འོག་མ་འདོད་ཁམས་དང་ཁམས་གོང་མ་གཟུགས་ཁམས་དང་། གཟུགས་མེད་ཀྱི་ཁམས་ཏེ། ཁམས་གོང་འོག་དེ་གཉིས་རེས་མོས་དམིགས་པ་དང་། ཡེ་ཤེས་སྐད་ཅིག་སྔ་མའི་རྗེས་སུ་ཕྱི་མ་མྱུར་དུ་སྐྱེ་བ་དང་།་་་་་གླེང་བཞི་རིམ་གྱིས་འདོར་བ་ལྟར་བདེན་པ་བཞི་ལ་དང་པོར་སྡུག་བསྔལ་གྱི་བདེན་པ་ལ་དམིགས། དེ་དོར་ནས་ཀུན་འབྱུང་དང་། དེ་དོར་ནས་འགོག་པ་དང་། དེ་དོར་ནས་ལམ་གྱི་བདེན་པ་ལ་དམིགས་པ་དང་། མཐོང་ལམ་གྱི་སྤང་བྱ་ཉོན་མོངས་པ་ལས་རྒྱལ་བར་བྱེད་པའི་ཆོས་ཡོད་པས། འདྲ་ཆོས་དེ་དག་གི་སྒོ་ནས་རྒྱལ་པོའི་འཁོར་ལོ་རིན་པོ་ཆེ་དང་འདྲ་བས་ན་འཁོར་ལོ་ཞེས་བྱའོ། །
ལུགས་གཉིས་པ་་་་་་བཙུན་པ་དབྱངས་སྒྲོགས་ཀྱི་ལུགས། ནི་འཁོར་ལོ་ཞེས་པ་མཐོང་བའི་ལམ་འཕགས་པའི་ལམ་ཡན་ལག་བརྒྱད་པ་བསླབ་པ་གསུམ་གྱིས་བསྡུས་པ་སྟེ། དེ་ཡང་དཔེར་ན་རྒྱལ་པོའི་འཁོར་ལོ་རིན་པོ་ཆེ་ལ་ཆོས་གསུམ་ཡོད་དེ། བརྟེན་པར་བྱེད་པའི་ལྟེ་བ་དང་། སྡུད་པར་བྱེད་པའི་མུ་ཁྱུད་དང་། གཅོད་པར་བྱེད་པའི་རྩིབས་དང་གསུམ་ཡོད་པ་བཞིན་དུ། དེ་ཡང་ལྷག་པ་ཚུལ་ཁྲིམས་ནི་ཡོན་ཏན་ཐམས་ཅད་བསྐྱེད་པ་དང་གནས་པ་དང་འཕེལ་བའི་རྟེན་བྱེད་པས། བརྟེན་པར་བྱེད་པའི་ལྟེ་བ་དང་འདྲ་ཞིང་། ལྷག་པ་སེམས་ཀྱི་བསླབ་པ་ནི་ཡོན་ཏན་ཐམས་ཅད་མི་འཐོར་བར་སྡུད་པར་བྱེད་པས་སྡུད་པར་བྱེད་པའི་མུ་ཁྱུད་དང་འདྲའོ། །
ལྷག་པ་ཤེས་རབ་ནི་ཉོན་མོངས་ཐམས་ཅད་གཅོད་པར་བྱེད་པས་རྩིབས་དང་འདྲ་བས་ན། འདྲ་ཆོས་གསུམ་གྱི་སྒོ་ནས་རྒྱལ་པོའི་འཁོར་ལོ་རིན་པོ་ཆེ་དང་འདྲ་བས་ན་འཁོར་ལོ་ཞེས་བྱའོ། །
དེ་ནི་བཙུན་པ་དབྱངས་སྒྲོགས་ཀྱི་ལུགས་སོ། །
ལུགས་འདི་ནི་ལུང་མ་མོ་ལས་འཕགས་པའི་ལམ་ཡན་ལག་བརྒྱད་པ་སྟེ་སྤངས་ནས་གཞན་གྱི་ལམ་དུ་འཇོག་པ་ནི་འཁོར་ལོའི་དབྱེན་བྱས་སོ་ཞེས་གསུངས་པ་དང་མཐུན་ནོ། །

འོ་ན་མཐོང་ལམ་འཕགས་པའི་ལམ་ཡན་ལག་བརྒྱད་པོ་དེ་དག་བསླབ་པ་གསུམ་གྱིས་ཇི་ལྟར་བསྡུས་ཞེ་ན། དེ་ཡང་ཉན་ཐོས་ཀྱིས་ལས་ཡང་དག་པའི་འཚོ་བ་དང་། ཡང་དག་པའི་ངག་དང་། ཡང་དག་པའི་ལས་ཀྱི་མཐའ་ནི་ལྷག་པའི་ཚུལ་ཁྲིམས་སོ། །
ཡང་དག་པའི་ཏིང་ངེ་འཛིན་དང་ཡང་དག་པའི་དྲན་པ་ནི་ལྷག་པ་སེམས་ཀྱིས་བསླབ་པའོ། །
ཡང་དག་པའི་ལྟ་བ་དང་། ཡང་དག་པའི་རྟོག་པ་དང་ཡང་དག་པའི་རྩོལ་བ་ནི་ལྷག་པ་ཤེས་རབ་ཀྱི་བསླབ་པས་བསྡུས་པར་བཤད་དོ། །
མཛོད་ཀྱི་འགྲེལ་བཤད་ལས་དྲན་པ་ཤེས་རབ་ཀྱི་བསླབ་པས་བསྡུས་པར་ཡང་བཤད་དོ། །
ཆོས་ངོས་རེ་རེ་ནས་བཤད་པ་ཡིན་པས་འགལ་བ་མེད་དོ། །
་་་་་ཤ་ལུགས་ཀྱི་འདུལ་འཛིན་པ་རྣམས་ནི་སྒོམ་ལམ་འཕགས་པའི་ལམ་ཡན་ལག་བརྒྱད་ཅེས་གསུངས་ཏེ། དེ་ནི་ཐེག་ཆེན་གྱི་ལུགས་ཡིན་ནོ། །
འདིར་ཉན་ཐོས་ཀྱི་ལུགས་ཀྱིས་མཐོང་ལམ་འཕགས་པའི་ལམ་ཡན་ལག་བརྒྱད་ཡིན་ཏེ། མཛོད་ལས། སྡེ་ཚན་བདུན་ནི་གོ་རིམ་བཞིན། །
ལས་ནི་དང་པོ་པ་དག་དང་། །
ངེས་འབྱེད་ཡན་ལག་རྣམས་དང་ནི། །
སྒོམ་དང་མཐོང་ལ་རབ་ཏུ་དབྱེ། །
ཞེས་བཤད་དོ། །
གཉིས་པ་ཁྱད་པར་གྱི་ཆོས་འཁོར་ལོ་དབྱེན་གྱི་དོན་ལ་དགུ་ལས། དང་པོ་གཞིའི་ཡན་ལག་ལ་ལྔ་སྟེ། གང་དུ་དབྱེ་བའི་གནས་དང་། གང་གི་ཚེ་འབྱེད་པའི་དུས་དང་། གང་དག་དབྱེ་བའི་ཡུལ་དང་། གང་གིས་འབྱེད་པའི་རྟེན་དང་། གང་ལས་དབྱེ་བའི་དོན་རྣམས་སྔར་བཤད་ཟིན་ཏོ། །
གཉིས་པ་བསམ་པའི་ཡན་ལག་ལ་གཉིས་ལས། འདུ་ཤེས་ནི་གཞིའི་ཡན་ལག་དེ་དག་ལ་མ་འཁྲུལ་བ་སྟེ། འཁྲུལ་ན་དབྱེན་མི་རྫོགས་པའི་ཕྱིར་རོ། །
ཀུན་སློང་ནི་བསམ་པ་ཐག་པ་ནས་ཆོས་མ་ཡིན་པའི་ཕྱོགས་སུ་དགེ་འདུན་འབྱེད་པར་འདོད་པ་རྒྱུན་མ་ཆད་པའོ། །
གསུམ་པ་སྦྱོར་བའི་ཡན་ལག་ནི། བསླབ་ཚིགས་ལྔ་བརྗོད་ནས་ངག་གིས་གསོལ་བའམ། ལུས་ཀྱིས་ཚུལ་ཤིང་འབྲིམ་པ་གང་ཡང་རུང་བས་དགེ་འདུན་འབྱེད་པར་ཞུགས་པའོ། །
བཞི་པ་མཐར་ཐུག་གི་ཡན་ལག་ནི་དགེ་འདུན་ཕྱེད་པར་གྱུར་བ་སྟེ། ལྟུང་བ་ནི་དབྱེན་དུ་གཏོགས་པའི་སྦོམ་པོར་འགྱུར་ལ། སྡིག་པ་ནི་མཚམས་མེད་པའོ། །
ལྔ་པ་དབྱེན་གྱི་ངོ་བོ་ནི་མི་འཕྲོད་པ་ལྡན་པ་མ་ཡིན་པའི་འདུ་བྱེད་ཀྱི་རྫས་ཡིན་ཏེ། མཛོད་ལས། དགེ་འདུན་དབྱེན་ནི་མི་འཕྲོད་པའི། །
རང་བཞིན་ལྡན་པ་མ་ཡིན་ཆོས། །
ཉོན་མོངས་ཅན་མིན་ལུང་བསྟན་མིན། །
ཞེས་རྒྱས་པར་སྔར་བཤད་ཟིན་ཏོ། །
དྲུག་པ་དབྱེན་འདིའི་དགག་བྱ་ཉེས་དམིགས་ནི་དགེ་འདུན་ཕྱེད་པ་ནས་མ་དུམ་གྱི་བར་དུ་སྟོན་པ་གཅིག་གི་ཞིང་ཁམས་ཀྱིས་བསྡུ་པ་རྣམས་ལ་ལམ་ལྔ་གང་ཡང་མི་སྐྱེ་བ་སྟེ། དོན་དེ་ལྟར་ལུང་གཞི་དང་མཛོད་འགྲེལ་ལས་གསུངས་སོ། །
་་་་་ལུང་བཞི་དང་མཛོད་འགྲེལ་ལས་དགེ་འདུན་བྱེ་ནས་ཇི་སྲིད་དུ་སླར་མ་དུམ་གྱི་བར་དུ་འཇིག་རྟེན་ནས་ངེས་པ་ལ་འཇུག་པ་མཐོང་ལམ་དང་། འབྲས་བུ་ཐོབ་པ་དང་འདོད་ཆགས་དང་བྲལ་བ་དང་ཟག་པ་ཟད་པ་དགྲ་བཅོམ་པར་བྱ་བ་རྣམས་ལས་གེགས་སུ་གྱུར་པ་ཡིན་ཞིང་། ཚོགས་ལམ་ལ་སོགས་བསམ་གཏན་དང་ཀློག་པ་དང་ཁ་ཏོན་དང་སེམས་པའི་ལས་རྣམས་ཀྱི་མཇུག་ཅིང་ཞེས་གསུངས་ཤིང་། ལུང་གཞི་ལས། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་ཆོས་ཀྱི་འཁོར་ལོ་རྒྱུན་ཆད་དོ། །
སེམས་ཅན་གྱི་རྒྱུ་ལ་མི་འབྱུང་ངོ་ཞེས་གསུངས་སོ། །
འདི་ཉིད་ཀྱི་ཉེས་དམིགས་གཞན་ཡང་མཛོད་འགྲེལ་ལས། ལྷ་དང་ཀླུ་དང་མིར་བཅས་པའི་འགྲོ་བ་ཡང་འཁྲུགས་པ་དང་ཡིད་མི་བདེ་བ་དང་རང་དབང་མེད་པ་དང་དྲན་པ་ཉམས་པར་གྱུར་པ་འདིའི་རྣམ་པར་སྨིན་པ་ཡང་བསྐལ་བ་གཅིག་ཏུ་མནར་མེད་པར་སྐྱེ་བ་ཡིན་ནོ་ཞེས་གསུངས་སོ། །

བདུན་པ་དབྱེན་གནས་པའི་ཚད་ནི། དབྱེན་དེ་ཞག་ཏུ་མི་གནས་པ་སྟེ། མཛོད་ལས། དེ་ནི་མ་གནས་སོ་ཞེས་གསུངས་ལ། དེའི་འགྲེལ་བ་ལས་དགེ་འདུན་བྱེ་ན་དེ་ནི་གདོན་མི་ཟ་བར་ནམ་མ་ལངས་པ་ཉིད་དུ་དགེ་འདུན་སླར་འདུམ་པ་ཉིད་དུ་འགྱུར་རོ་ཞེས་སོ། །
བརྒྱད་པ་དབྱེན་གྱི་ངོ་བོ་སུ་ལ་ལྡན་པ་ནི་དགེ་འདུན་ལ་ལྡན་ཏེ། མཛོད་ལས། དེ་དང་དགེ་འདུན་ཡང་དག་ལྡན། །
ཞེས་གསུངས་སོ། །
དགུ་པ་ཁ་ན་མ་ཐོ་བ་སུ་ལ་ལྡན་པ་ནི་ལྷས་བྱིན་ལྟ་བུ་འབྱེད་པ་པོ་ལ་ལྡན་ཏེ། མཛོད་ལས། དེ་ཡི་ཁ་ན་མ་ཐོ་རྫུན། །
དེ་དང་འབྱེད་པ་པོ་ཡང་དག་ལྡན། །
ཞེས་གསུངས་སོ། །
ཡན་ལག་གི་དོན་ལ་་་་་་ལས་ཀྱི་དབྱེན་དང་འཁོར་ལོའི་དབྱེན་གཉིས་ལས་དགེ་འདུན་གྱི་འཁོར་ལོའི་དབྱེན་ནི་་་་་་རྒྱུ་གཉིས་ཀྱིས་འགྱུར་ཏེ་ངག་གིས་གསོལ་བ་དང་། ལུས་ཀྱིས་ཚུལ་ཤིང་ལེན་དུ་འཇུག་པས་སོ། །
ཆོས་ལས་ཐ་དད་པའི་དངོས་པོར་ཞེས་པ་ནི་ལྷས་སྦྱིན་གྱི་བསླབ་ཚིགས་ལྔ་པོ་ལྟ་བུ་སྟེ། ལྔ་པོ་ནི་ལུང་གཞི་ལས། འོ་མ་ཤ་དང་ལན་ཚྭ་དང་། །
གོས་དྲས་དགོན་པར་གནས་པ་དང་། །
ཞེས་སོ། །
་་་་་ཊཱི་ཀ་ལས་ཆོས་པས་ཐ་དད་པའི་དངོས་པོར་གསོལ་བ་ནི་བསླབ་ཚིགས་ལྔ་པོ་བརྗོད་ནས། ཁྱེད་ཅག་ལས་གང་བརྟུལ་ཞུགས་ཀྱི་གནས་ལྔ་པོ་འདི་དག་གིས་དག་པ་དང་གྲོལ་བར་འདོད་པ་དེས། དགེ་སྦྱོང་གོའུ་ཏ་མ་ལས་རིང་དུ་གྱིས་ཤིག ཐ་དད་དུ་གྱིས་ཤིག རྒྱང་སྲིངས་ཤིག སོ་སོར་གྱིས་ཤིག ལོགས་ཤིག་ཏུ་གྱིས་ཤིག་ཅེས་ཟེར་བ་ཡིན་ཞེས་གསུངས་སོ། །
ངག་གིས་གསོལ་བའམ་ལུས་ཀྱིས་ཚུལ་ཤིང་ལོན་དུ་འཇུག་པས་སོ་ཞེས་སྨོས་ན་དབྱེན་འདའ་སྦྱར་བ་ལུས་ངག་གང་ཡང་རུང་བས་འགྲུབ་བམ་སྙམ་ན་མ་ཡིན་ཏེ། ལུས་ཀྱིས་ཚུལ་ཤིང་འབྲིམ་ན་ཡང་། དེའི་སྔོན་དུ་ངག་གིས་བསླབ་ཚིགས་སྔ་པོ་བརྗོད་ནས། ལྔ་པོ་འདི་དག་གིས་དག་པ་དང་གྲོལ་བ་ཐོབ་པར་འདོད་པ་དེས་ཚུལ་ཤིང་ལོང་ཞིག་ཅེས་ཚུལ་ཤིང་འབྲིམ་པའོ། །
དབྱེ་བ་བྱ་བ་དགེ་འདུན་གྱི་ཚད་ཉིད་མ་ཡིན་པ་ཞེས་པའི་ཊཱི་ཀ་ལས་འབྱེད་པར་བྱེད་པ་ཉིད་ཆོས་མ་ཡིན་པའི་ཕྱོགས་ཀྱི་དགེ་འདུན་ཁ་བསྐང་དུ་ཡང་མི་རུང་ངོ་ཞེས་སོ། །
འདིའི་རྒྱུ་མཚན་ནི་དབྱེ་བར་བྱ་བ་དང་འབྱེད་པར་བྱེད་པ་པོ་གཉིས་ལ་བྱ་བ་དང་བྱེད་པ་པོ་ཐ་དད་པའི་ཕྱིར་དང་། ལྷས་བྱིན་ལྟ་བུས་དགེ་འདུན་འབྱེད་པར་བྱེད་པའི་མཚམས་མེད་སྐྱེད་བྱེད་ཀྱི་རྟེན་དེ་ཆོས་ཅན། ཆོས་མིན་ཕྱོགས་ཀྱི་དགེ་འདུན་ཁ་སྐོང་དུ་རུང་བ་མ་ཡིན་ཏེ། ཆོས་མིན་ཕྱོགས་པ་དང་ལྟ་བ་མི་མཐུན་པའི་ཕྱིར་རོ། །
དེ་ཡང་ཆོས་ལ་ནི་ཆོས་སུ་ཤེས་ཤིང་། ཆོས་མ་ཡིན་པ་ལ་ཡང་ཆོས་མ་ཡིན་པ་ཉིད་དུ་ཤེས་པའི་ཕྱིར་ཏེ། ཆོས་དང་ཆོས་མ་ཡིན་པ་གཉིས་ཀ་དེ་བཞིན་ཉིད་དུ་ཤེས་ན་མཚམས་མེད་པའོ་ཞེས་གསུངས་པས་གྲུབ་བོ། །
ཆོས་དང་ཆོས་མ་ཡིན་པ་གཉིས་དེ་བཞིན་ཉིད་དུ་ཤེས་པ་ཡོད་ན་ནི། དབྱེ་བ་ལ་ཆོས་སུ་འདུ་ཤེས་པ་སྟེ། འགྲོ་རྣམས་ཐར་པ་ལས་བཟློག་པ་ནི་དགའ་རབ་དབང་ཕྱུག་ལ་སོགས་པ་རྣམས་ལ་དགའ་བ་ཆེན་པོ་བསྐྱེད་པས་དེ་ཙམ་གྱིས་ཆོས་སུ་འགྱུར་རམ་སྙམ་དུའོ། །
ཊཱི་་་་་་ཆོས་དང་ཆོས་མ་ཡིན་པ་གཉིས་ལས་ཡིད་གཉིས་ཟ་བ་དང་། དབྱེ་བ་ཆོས་སུ་ཡིད་གཉིས་ཟ་བ་ལས་ཀྱང་མཚམས་མེད་དུ་འགྱུར་ཏེ་ལུང་གཞི་བྲི། ཀ་ལས་འདི་ལ་ཡིད་གཉིས་ཟ་ན་ཡང་དེ་མཚམས་མེད་པ་ཉིད་དུ་འགྱུར་བར་རིགས་པར་བྱའོ་ཞེས་སོ། །
འཁོར་ལོ་བྱེ་བ་ཞེས་པ་ནི་ཆོས་ཀྱི་འཁོར་ལོ་ལས་མི་མཐུན་ཕྱོགས་ས་དགེ་འདུན་བྱེ་བའོ། །
མཛོད་ལས་ཆོས་ཀྱི་འཁོར་ལོ་མ་མཐོང་བའི་ལམ་ཞེས་གསུངས་པ་དང་སྦྱར་རོ། །

་་་་་རྣམ་བཤད་ཉི་མའི་འོད་ཟེར་ལས། འཁོར་ལོ་བྱེ་བའི་གཞིའི་རྣམ་པར་བཤད་པ་རྫོགས་སོ།།  ༈  །།ད་ནི་རྩོད་པའི་གཞི་འཆད་དེ། འདིའི་སྤྱི་དོན་ལ་གཉིས་ལས། དང་པོ་དགོས་པའི་དོན་ནི་རྩོད་པ་ཞི་བར་འགྱུར་བའོ། །
བསྡུས་པའི་དོན་ལ་བདུན་ལས། དང་པོ་རྩོད་པའི་རྒྱུ་ངོས་བཟུང་བ་ནི་རྩོད་པའི་རྒྱུ་ནང་ན་ཡོད་པ་དང་། རྩོད་པའི་རྒྱུ་ཕྱི་ན་ཡོད་པའོ། །
དང་པོ་ནི་འདོད་ཆགས་དང་ཁོང་ཁྲོ་ལ་སོགས་པ་ནང་གི་ཉོན་མོངས་པ་སྟེ། དེའི་ཡང་རྩ་བ་བདག་ཏུ་འཛིན་པའོ། །
སྒོ་མཐའ་ཡས་པའི་གཟུངས་་་་་་དེ་ལ་ནང་ན་ཡོད་པ་ཞེས་བརྗོད་པ་ནི་སོ་སོའི་སྐྱེ་བོ་ཕལ་པ་གཞན་གྱིས་མངོན་སུམ་གྱིས་གཏན་ལ་དབབ་པར་མི་ནུས་པས་དེ་སྐད་ཅེས་བྱའོ། །
གཉིས་པ་རྩོད་པའི་རྒྱུ་ཕྱི་ན་ཡོད་པ་ནི་དངོས་པོའི་དེ་བཞིན་ཉིད་ལ་ལོག་པར་བསྒྲུབ་པ་ལ་སོགས་པ་བཞི་སྟེ། དེ་དག་ལ་ཕྱི་ན་ཡོད་པ་ཞེས་བརྗོད་པ་ནི་སོ་སོའི་སྐྱེ་བོ་ཕལ་པ་གཞན་གྱིས་ཀྱང་མངོན་སུམ་གྱིས་གཏན་ལ་དབབ་པར་ནུས་པས་དེ་སྐད་ཅེས་བྱའོ། །
རྩོད་པའི་རྒྱུ་ཕྱི་ན་ཡོད་པ་ནི་བཞི་སྟེ། འདི་ཉིད་ལས་དངོས་པོའི་དེ་བཞིན་ཉིད་ལ་ལོག་པར་སྒྲུབ་པ་དང་། སྤོང་བ་དང་། ལྟུང་བ་དང་བཅས་པ་ཉིད་དང་། ལས་ལ་མཐུན་པ་མི་སྦྱིན་པའོ་ཞེས་གསུངས་པའོ། །
དང་པོ་ནི་འདུས་བྱས་ཀྱི་དངོས་པོའི་དེ་བཞིན་ཉིད་མི་རྟག་པ་ལ་རྟག་གོ་ཞེས་ལོག་པར་སྒྲུབ་པའམ། ཆོས་ཐམས་ཅད་བདག་མེད་པ་ལ་བདག་ཡོད་དོ་ཞེས་ལོག་པར་སྒྲུབ་པ་ལྟ་བུའོ། །
དེ་ནི་རྒོལ་ཕྱིར་རྒོལ་གཉིས་འགྱེད་པའི་ཕྱིར་རྩོད་པ་འབྱུང་བའི་རྒྱུ་ཡིན་ནོ། །
གཉིས་པ་ནི་་་་་་སྤོང་བ་དང་ཞེས་ཊཱི་ཀ་ལས། གདམས་ངག་ལ་སོགས་པ་འཇོག་པར་གྱུར་པས་གཞན་སྤང་བ་སྟེ། ཞེས་བཤད་དོ། །
དེའི་དོན་ནི་བམ་པོ་ལྔ་བཅུ་པ་ལས། གདམས་ངག་འཇོག་པ་དང་། གསོ་སྦྱོང་འཇོག་པ་དང་། དགག་དབྱེ་འཇོག་པའི་རིམ་པ་དེས། གང་ཟག་ལྟུང་བ་འབྱིན་པ་པོ་གཞན་དེ། དགེ་འདུན་རང་བཞིན་དུ་གནས་པ་ལས་ལོགས་ཤིག་ཏུ་སྤོང་བར་བྱེད་པའོ་ཞེས་བཤད་དོ། །
དེ་ནི་གདམས་ངག་ལ་སོགས་པ་འཇོག་པར་བྱེད་པ་པོ་དང་བཞག་པར་བྱ་བ་དག་རྩོད་པ་འབྱུང་བའི་རྒྱུ་ཡིན་ཏེ། དེའང་མི་གདམས་པའི་ཕྱིར་རྩོད་པ་འབྱུང་བའི་རྒྱུ་ཡིན་ནོ། །
གསུམ་པ་་་་་་ལྟུང་བ་དང་བཅས་པ་ཉིད་ནི་བམ་པོ་ལྔ་བཅུ་པ་ལས་ལྟུང་བ་སྡེ་ལྔ་ལས་ལྷག་མ་དང་བཅས་པ་གང་ཡང་རུང་བའོ་ཞེས་བཤད་དོ། །
དེ་ལྟར་ན་གསོ་བའི་ལྷག་མ་དང་བཅས་པའི་ལྟུང་བ་ཡོད་པ་ལ་ལྟུང་བ་གླེང་བ་ན་ལྟུང་བ་ཁས་མི་ལེན་པ་ནི་གླེང་བྱ་དང་གླེང་བྱེད་གཉིས་ལྟུང་བའི་ཕྱིར་རྩོད་པ་འབྱུང་བའི་རྒྱུ་ཡིན་ནོ། །
གསོ་བའི་ལྷག་མ་མེད་པའི་ལྟུང་བ་བྱུང་བ་ནི། ལྟུང་བའི་ཕྱིར་རྩོད་པའི་རྒྱུ་མ་ཡིན་ཏེ། རྩོད་ཟླ་མ་ཡིན་པར་གྱུར་པས་རྩོད་པ་ཉེ་བར་ཞི་བ་ཉིད་ཡིན་པའི་ཕྱིར་ཏེ། སྤངས་པ་་་་་ར་བྱ་བ་ཕམ་པ་བྱུང་བ་ལུང་ཉིད་ནས་གཞན་གྱི་ཕྱོགས་ཉིད་ཀྱི་བར་དུ་གྱུར་ན་ཡང་ངོ་ཞེས་འབྱུང་ངོ་། །
བཞི་པ་་་་་་ལས་ལ་མཐུན་པ་མི་སྦྱིན་པ་ནི་གསོལ་བ་འབའ་ཞིག་ལ་སོགས་པའི་ལས་ལ་འདུ་བ་མི་སྟེར་བའམ་ཕྱིར་བཟློག་བྱེད་ཅིང་ལས་ལ་མཐུན་པ་མི་སྦྱིན་པ་སྟེ། དེ་ནི་བྱ་བ་ལས་ཕྱིར་གྱི་རྩོད་པ་འབྱུང་བའི་རྒྱུ་ཡིན་ནོ། །
གཉིས་པ་རྩོད་པའི་ངོ་བོ་ངོས་བཟུང་བ་ནི། དགྲ་བོས་མི་མཐུན་པར་སྨྲས་པའི་ཚིག་གི་ཕྱིར་སེམས་གཞོལ་བ་ཁོན་འཛིན་གྱི་ཤེས་པ་སྟེ། དེ་ལྟར་ཡང་བམ་པོ་ལྔ་བཅུ་པ་ལས་རྩོད་པ་ཞེས་བྱ་བ་ནི་འཁྲུག་ལོང་སྟེ་ཞེས་པ་དང་། ཊཱི་ཀ་ལས་་་་་་དགྲ་བོས་མི་མཐུན་པར་སྨྲས་པའི་ཚིག་གི་ཕྱིར་སེམས་གཞོལ་བ་གང་ཡིན་པ་དེ་ནི་འཁྲུག་ལོང་ཞེས་བྱའི། ཁྲོ་བ་ནི་མ་ཡིན་ནོ་ཞེས་སོ། །

དེ་ལྟར་རྩོད་པའི་ངོ་བོ་དེ་ཁོན་འཛིན་གྱི་ཤེས་པ་ཡིན་ན་ལུང་གཞི་ལས། དགེ་འདུན་སྣ་ཚོགས་སུ་སྨྲ་བ། འགལ་བར་སྨྲ་བ་དེ་ལ་བརྙེན་ཏེ་འཐབ་པ་དང་མཚང་འབྲུ་བ་དང་རྩོད་པ་དང་འགྱེད་པ་གང་ཡིན་པ་དེ་ནི་འགྱེད་པའི་རྩོད་པ་ཞེས་བྱའོ། །
ཞེས་གསུངས་པ་དང་འགལ་ཞེ་ན། འཐབ་པ་་་་་་མཚང་འབྲུ་བ་དང་གཤགས་འགྱེད་པ་ལ་སོགས་ནི་རྩོད་པའི་འབྲས་བུ་ཡིན་པས། རྩོད་པའི་་་་་་ཁོན་འཛིན་ཏེ་འབྲས་བུ་ལ་རྩོད་པའི་མིང་གིས་བཏགས་པ་སྟེ། འབྲས་བུ་ལ་རྒྱུའི་མིང་གིས་བཏགས་པ། དཔེར་ན་་་་་་མར་ལ་སོགས་པ་ལ་ཉི་མའི་འོད་ཕོག་ལ་ཉི་མ་ཕོག་ཅེས་བརྗོད་པ་བཞིན་ནོ། །
གཞན་ཡང་ལུང་གཞི་ལས། དགེ་སློང་དག་འགྱེད་པའི་རྩོད་པ་ནི་དགེ་བ་ཞེས་བརྗོད་པར་བྱ། མི་དགེ་བ་ཞེས་བརྗོད་པར་བྱ། ལུང་དུ་མ་བསྟན་པ་ཞེས་བརྗོད་པར་བྱ་ཞེས་རྩོད་པ་དགེ་བ་དང་མི་དགེ་བ་དང་ལུང་དུ་མ་བསྟན་པ་ཡོད་པར་གསུངས་པ་ནི། རྩོད་པའི་རྒྱུ་དགེ་བ་དང་ལུང་མ་བསྟན་ཡོད་པ་ལ་དགོངས་སོ་ཞེས་རིགས་སོ། །
གསུམ་པ་རྩོད་པའི་རབ་ཏུ་དབྱེ་བ་ལ་གཉིས་ལས། དབྱེ་བའི་གཞི་ནི་གཞུང་གི་སྐབས་འདི་ནས་དངོས་སུ་བསྟན་པའི་རྩོད་པ་ཙམ་མོ། །
དབྱེ་བའི་སྒོ་ནི་གཉིས་ཏེ། ཆེ་ལོང་དུ་དབྱེ་བ་དང་། ཞིབ་མོ་རྣམ་གཞག་ཏུ་དབྱེ་བའོ། །
དང་པོ་ནི་རྩོད་པ་བཞི་སྟེ། འགྱེད་པའི་ཕྱིར་རྩོད་པ་དང་། མི་གདམས་པའི་ཕྱིར་དང་། ལྟུང་བའི་ཕྱིར་དང་། བྱ་བ་ལས་ཀྱི་ཕྱིར་རྩོད་པའོ། །
དེ་དག་ནི་འདུས་བྱས་རྟག་མི་རྟག་ལྟ་བུ་ལ་རྒོལ་ཕྱིར་རྒོལ་གཉིས་རྩོད་པ་དང་། གདམས་ངག་འཇོག་པ་ལ་སོགས་བྱས་པས་འཇོག་པར་བྱེད་པ་པོ་དང་གཞག་པར་བྱ་བ་དག་རྩོད་པ་དང་། ལྟུང་བ་ཡོད་པ་ལ་ལྟུང་བ་གླེང་བས་གླེང་བྱས་ལྟུང་བ་ཁས་མི་ལེན་ཏེ་གླེང་བྱ་དང་གླེང་བྱེད་རྩོད་པ་དང་། ལས་ལ་མཐུན་པ་མི་སྦྱིན་པས་རྩོད་པར་གྱུར་པ་སྟེ་གོ་རིམ་བཞིན་ནོ། །
གཉིས་པ་ཞིབ་མོ་རྣམ་གཞག་ཏུ་དབྱེ་བ་ནི་རྩོད་པ་བཅུ་གཅིག་སྟེ། འགྱེད་པའི་ཕྱིར་རྩོད་པ་ལ་མདོ་རྩ་བས་དབྱེ་བ་མ་བྱས་སོ། །
མི་གདམས་པའི་ཕྱིར་རྩོད་པ་ལ་གཉིས་ཏེ། རྒྱུ་དང་བཅས་པ་དང་། རྒྱུ་མེད་པའོ། །
དེ་ཡང་གང་ཟག་དེ་ལ་ལྟུང་བ་ཡོད་པ་དང་། གང་གིས་གླེངས་པའི་ལྟུང་བ་མེད་པའོ། །
རྒྱུ་མེད་པ་ལ་བཞི་སྟེ། ནི་དགྲ་བཅོམ་པ་གྱད་བུ་ནོར་ལ་མི་ཚངས་སྤྱོད་ཀྱི་ལྟུང་བ་གླེངས་པ་ལྟ་བུ་སྟེ། གླེང་བྱ་ལ་ལྟུང་བ་མེད་པའོ། །
་་་་་གཞི་མེད་པ་དང་། གཞི་གཞན་རྗེས་སུ་སྒྲུབ་པ་་་་་་ནི་མངོན་མཚན་ཅན་གྱི་ལྟུང་བ་བྱུང་བ་ལ། ཉོ་ཚོང་གི་ལྟུང་བ་གླེང་བ་ལྟ་བུ་སྟེ། ལྟུང་བ་གཞན་བྱུང་ཡང་གང་གིས་གླེང་བའི་ལྟུང་བ་མེད་པའོ། །
དང་། ཕྱིར་བཅོས་ལ་མི་ལྟོས་པ་་་་་་ནི་དགེ་སྦྱོང་ཆང་འཐུང་བ་གཞན་གྱིས་མཐོང་ལ། ལྟུང་བ་དེ་ཕྱིར་བཅོས་བྱས་པ་ནི་རྒྱུས་མེད་པར་ལྟུང་བ་དེ་གླེངས་ཀྱང་ཕྱིར་བཅོས་ཟིན་པས་ཕྱིར་བཅོས་པ་ལ་མ་ལྟོས་པའོ། །
དང་། སྨྱོན་པས་བྱས་པའོ། །
་་་་་ནི་དགེ་སློང་སྨྱོན་པ་ཆང་འཐུང་བ་གཞན་གྱིས་མཐོང་ལ། དགེ་སློང་དེ་སྨྱོ་བ་ཡིན་པ་ནི་རྒྱུས་མེད་པར་ཆང་འཐུངས་པའི་ལྟུང་བ་གླེངས་ཀྱང་། སྨྱོ་བ་ལ་ལྟུང་བ་མེད་པ་ལྟ་བུའོ། །
ལྟུང་བའི་ཕྱིར་རྩོད་པ་ལ་གཉིས་ཏེ། ཉེས་པ་རང་གི་ངོ་བོ་ཤེས་པའི་རྩོད་པ་དང་། ངོ་བོ་མི་ཤེས་པའི་རྩོད་པའོ། །
ངོ་ཤེས་པ་དང་མི་ཤེས་པ་ནི་གླེང་བྱས་རང་ལ་ལྟུང་བ་བྱུང་བ་དེ་ངོ་ཤེས་ཤིང་དྲན་པ་དང་གླེང་བྱས་རང་ལ་ལྟུང་བ་བྱུང་བ་དེ་བརྗེད་ནས་མི་དྲན་པའོ། །
དང་པོ་ལ་གསུམ་སྟེ། རྩོད་པ་ཕྱིར་འཕྲོས་པ་མེད་པ་་་་་་ནི་གླེང་བྱ་གླེང་བྱེད་དེ་གཉིས་ཁོ་ན་རྩོད་པར་ཟད་ཀྱི་དེ་གཉིས་ཀྱི་རྗེས་སུ་འབྲངས་པ་འགའ་ཡང་མེད་པས་སོ། །

དང་། ཕྱིར་འཕྲོས་པ་དང་བཅས་པ་ཉི་ཚེ་བ་་་་་་ནི་གླེང་བྱ་དང་གླེང་བྱེད་གཉིས་རྩོད་པ་ན་གཞན་ཁ་ཅིག་ནི་གླེང་བྱའི་ཕྱོགས་བྱེད་ལ། ཁ་ཅིག་ནི་གླེང་བྱེད་ཀྱི་ཕྱོགས་བྱེད་ཅིང་། རྩོད་པར་བྱེད་ཀྱང་དགེ་འདུན་མཐའ་དག་ལ་ཁྱབ་པ་ནི་མ་ཡིན་པའི་ཉི་ཚེ་བ་སྟེ། ཕྱོགས་རེ་བས་སོ། །
དང་། རྩོད་པ་དགེ་འདུན་མཐའ་དག་དང་འབྲེལ་པའོ། །
་་་་་ནི་མཚམས་དེ་ན་ཡོད་པའི་དགེ་འདུན་མཐའ་དག་ལྟུང་བའི་ཕྱིར་རྩོད་པ། དེ་དག་གི་སྟེང་དུ་བྱ་བ་ལས་ཀྱི་ཕྱིར་རྩོད་པ་སྟེ། དེ་ལྟར་ན་རྩོད་པ་བཅུ་གཅིག་གོ །བཞི་པ་རྩོད་པ་ཞི་བར་བྱེད་པའི་ཆོས་ལ་གསུམ་སྟེ། ཞི་བྱེད་གང་རྩོད་པ་ཐམས་ཅད་ཀྱི་ཞི་བྱེད་དུ་འགྱུར་བ་དང་། རྩོད་པ་གང་ལ་ཞི་བྱེད་ཐམས་ཅད་ཞི་བྱེད་དུ་འཇུག་པ་དང་། རྩོད་པ་སོ་སོ་ལ་ཞི་བྱེད་སོ་སོས་ཞི་བར་བྱེད་པའོ། །
དང་པོ་ནི་འཆི་བཞིན་པའམ་བསླབ་པ་འབུལ་བར་བྱེད་པ་ལྟ་བུའོ། །
དེ་དག་ཏུ་ནི་རེ་རེས་ཀྱང་རྩོད་པ་བཞི་པོ་ཐམས་ཅད་ཞི་བྱེད་དུ་འགྱུར་བ་སྟེ། སྲོག་གམ་བསྙེན་པར་རྫོགས་པ་ལས་ཉམས་ན་ཉེ་བར་ཞི་ཞེས་ཤིའམ་བབས་ན་ཞི་ཟིན་པར་གསུངས་པས། དེའི་སྔ་རོལ་པ་ནི་ཞི་བྱེད་ཡིན་པར་ཤུགས་ལ་གྲུབ་བོ། །
གཉིས་པ་ནི། འདི་ཉིད་ལས་ཞི་བ་ཐམས་ཅད་ནི་བྱ་བའི་ཕྱིར་རྩོད་པ་ལ་འཇུག་གོ་ཞེས་གསུངས་ཏེ། བྱ་བའི་ཕྱིར་རྩོད་པ་འདི་ལས་ལ་མཐུན་པ་སྦྱིན་པ་ནི་དངོས་སུ་ཞི་བྱེད་དུ་འཇུག་ལ། ཞི་བྱེད་གཞན་རྣམས་ནི་བརྒྱུད་ནས་ཞི་བྱེད་དུ་འཇུག་སྟེ། གཞུང་གི་སྐབས་སུ་་་་་་འོག་ཏུ་རྒྱས་པར་འཆད་པར་འགྱུར་རོ། །
གསུམ་པ་ལ་བཞི་སྟེ། འགྱེད་པའི་ཕྱིར་རྩོད་པའི་ཞི་བྱེད་དང་། མི་གདམས་པའི་ཕྱིར་རྩོད་པ་དང་། ལྟུང་བའི་ཕྱིར་རྩོད་པ་དང་། བྱ་བ་ལས་ཕྱིར་གྱི་རྩོད་པའི་ཞི་བྱེད་དོ། །
དང་པོ་ལ་གཉིས་ཏེ། མངོན་སུམ་གྱིས་ཞི་བར་བྱེད་པ། གང་མང་གིས་ཞི་བར་བྱེད་པའོ། །
དང་པོ་ནི། མངོན་སུམ་རྣམ་པ་བརྒྱད་དེ། །
རྒོལ་དང་གཟུ་དང་དགེ་འདུན་གཞི་པོ་དང་། །
གསལ་བ་དང་ནི་གསལ་བའི་གསལ་བ་དང་། །
དགེ་འདུན་གཞན་དང་སྡེ་སྣོད་འཛིན་པ་དང་། །
གནས་བརྟན་མཐུ་དང་ལྡན་པའི་མངོན་སུམ་མོ། །
ཞེས་སྨྲས་ཏེ། དང་པོ་རྒོལ་ཕྱིར་རྒོལ་གྱི་མངོན་སུམ་ནི་འགྱེད་པ་གཉིས་ཞེས་གསུངས་ཏེ་རྒོལ་ཕྱིར་རྒོལ་དེ་གཉིས་རང་རང་གི་བློའི་ཁྱད་པར་གྱིས་རྟོགས་་་་་་འདུས་བྱས་མི་རྟག་པའོ་ཞེས་སམ་རྟག་པའོ་ཞེས་པ་ཕྱོགས་གཅིག་ཏུ་བྱེད་པ་ལ་མངོན་སུམ་ཞེས་བརྗོད་དོ། །
རྒོལ་བ་དང་ཕྱིར་རྒོལ་ནི་དམ་འཆའ་འཇོག་པ་པོ་དང་། སུན་འབྱིན་པར་བྱེད་པ་པོ་སྟེ་གོ་རིམ་བཞིན་ནོ། །
གཉིས་པ་གཟུ་བོའི་མངོན་སུམ་ནི་རྒོལ་ཕྱིར་རྒོལ་གཉིས་པོ་རང་གིས་རྩོད་པ་ཞི་བར་མ་ནུས་ན། དེ་གཉིས་ཀྱི་ཕྱོགས་སུ་མ་ལྟུང་བའི་གཟུ་བོ་ཆོས་དང་ཟང་ཟིང་གི་ལོངས་སྤྱོད་གཞན་ལ་རག་མ་ལས་པ་དེ་དགེ་འདུན་གྱིས་གསོལ་གཉིས་ཀྱི་ལས་ཀྱིས་བསྐོས་ནས། གཟུ་བོ་དེས་ཞི་བར་བྱེད་པ་སྟེ། རང་གིས་མི་ནུས་ན་ཚོགས་པར་དབྱུང་བ་དག་གིས་ལགས་པར་བསྒྲུབ་པོ་ཞེས་སྟོན་པར་འགྱུར་རོ། །
གསུམ་པ་དགེ་འདུན་གཞི་བོའི་མངོན་སམ་ནི། དེ་དག་གིས་ཉེ་བར་མ་ཞི་ན་དགེ་འདུན་ལ་དབུལ་ལོ་ཞེས་ཏེ། རྩོད་པ་དེ་གཟུ་བོས་་་་་་ཞི་བར་མ་ནུས་ན་དགེ་འདུན་གཞི་པོ་ལ་གཏད་ནས་དགེ་འདུན་དེས་ཞི་བར་བྱེད་པའོ། །
དགེ་འདུན་གཞི་བོ་ནི་རྩོད་པ་དེའི་ཐོག་མཐའ་བར་གསུམ་གྱི་རྒྱུས་ཤེས་པའི་དགེ་འདུན་ཏེ། སྔར་གཟུ་བོ་དེ་བསྐོ་བར་བྱེད་པའི་དགེ་འདུན་གང་ཡིན་པའོ། །

བཞི་པ་གསལ་བའི་མངོན་སུམ་ནི། དེས་མ་ནུས་ན་གསལ་བ་དག་བསྐོའོ་ཞེས་ཏེ་་་་་་རྩོད་པ་དེ་དགེ་འདུན་གཞི་བོས་ཞི་བར་མ་ནུས་ན། དགེ་འདུན་དེས་གསལ་བ་དག་བསྐོ་བ་སྟེ། སྔར་གྱི་གཟུང་དེ་བས་ཀྱང་ཡོན་ཏན་ཆེས་གསལ་བའི་དགེ་སློང་བཞི་ཡན་ཆད་ལས་ཀྱི་ཚན་པ་ལན་གཉིས་སུ་བྱས་ནས་གསལ་གཉིས་ཀྱི་ལས་ཀྱིས་བསྐོས་ནས། གསལ་བ་བཞི་ཡན་ཆད་དེ་དག་གིས་ཞི་བར་བྱེད་པའོ། །
ལྔ་པ་གསལ་བའི་གསལ་བའི་མངོན་སུམ་གྱི། སྡེ་ཚན་དེས་མ་ནུས་ན་རང་གིས་་་་་་ལུང་ལས་གསལ་བ་བས་ཀྱང་གསལ་བ་དག་བསྐོ་ཞེས་ཏེ་་་་་་རྩོད་པ་དེ་གསལ་བ་དེ་དག་གིས་ཞི་བར་མ་ནུས་ན། གསལ་བས་ཀྱང་ཡོན་ཏན་ཆེས་གསལ་བ་དག་བསྐོ་བ་སྟེ་གསལ་བ་བཞི་ཡན་ཆད་དེ་དག་གིས་གསོལ་གཉིས་ཀྱི་ལས་ཀྱིས་བསྐོས་ནས། བསྐོས་པ་དེ་དག་གིས་ཞི་བར་བྱེད་པའོ། །
དྲུག་པ་དགེ་འདུན་གཞན་གྱི་མངོན་སུམ་ནི་མ་ནུས་ཤིང་གཞན་མི་བྱེད་ན་ཞེས་པ་ནས་ཏེ། རྩོད་པ་དེ་གསལ་བའི་གསལ་བ་དེ་དག་གིས་ཞི་བར་མ་ནུས་ཤིང་གཞན་བསྐོ་བར་ཡང་མི་བྱེད་ན། རྩོད་པ་དེ་གསལ་བའི་གསལ་བ་དག་གིས་ནི་གསལ་བ་ལ་གཏད་པར་བྱ་ཞིང་། གསལ་བས་དགེ་འདུན་གཞི་བོ་རྣམས་ལ་གཏད་པར་བྱས་ནས། དགེ་འདུན་གཞི་བོས་གསོལ་གཉིས་ཀྱི་ལས་ཀྱིས་བསྐོས་པའི་རྩོད་པ་སྦེད་པ་པོ་དེས་རྩོད་པ་དེ་དགེ་འདུན་གཞན་ལ་གཏད་པར་བྱ་སྟེ། དེ་ཡང་གནས་བརྟན་དང་བཅས་སོ་སོ་ཐར་པ་དང་བཅས་པའི་དགེ་འདུན་གཞན་དེ་ལ་ཟླ་བ་གསུམ་དུ་ཕུལ་ལ། རྩོད་པ་དེ་དགེ་འདུན་གཞན་གྱིས་ཞི་བར་བྱེད་པའོ། །
བདུན་པ་སྡེ་སྣོད་འཛིན་པའི་མངོན་སུམ་ནི། ཕྱིར་ཕུལ་བ་ནི་དེས་མདོ་སྡེ་དང་ཞེས་པ་ནས་ཏེ། རྩོད་པ་དེ་དགེ་འདུན་གཞན་དེས་ཞི་བར་མ་ནུས་ནས། རྩོད་པ་སྦེད་པ་པོ་དེ་ལ་གཏད་ན། རྩོད་པ་སྦེད་པ་པོ་དེས་རྩོད་པ་དེ་སྡེ་སྣོད་གསུམ་འཛིན་པ་ཆེན་པོ་ལ་ཟླ་བ་དྲུག་ཏུ་ཕུལ་ལ། རྩོད་པ་དེ་སྡེ་སྣོད་འཛིན་པ་དེས་ཞི་བར་བྱེད་པའོ། །
བརྒྱད་པ་གནས་བརྟན་མཐུ་དང་ལྡན་ནུས་པའི་མངོན་སུམ་ནི། དེ་དག་གིས་གནས་བརྟན་ཞེས་པ་ནས། རྩོད་པ་དེ་སྡེ་སྣོད་འཛིན་པས་ཞི་བར་མི་ནུས་ནས་རྩོད་པ་སྦེད་པ་དེ་ལ་གཏད་ན། རྩོད་པ་སྦེད་པ་པོ་དེས་རྩོད་པ་དེ་གནས་བརྟན་མཐུ་དང་ལྡན་པ་ལ་དུས་ཐུག་པ་མེད་པར་ཕུལ་ལ་རྩོད་པ་དེ་གནས་བརྟན་མཐུ་དང་ལྡན་པ་དེས་ཞི་བར་བྱེད་པའོ། །
གཉིས་པ་གང་མང་གིས་ཞི་བར་བྱེད་པ་ནི་དེ་ལྟར་མངོན་སུམ་བརྒྱད་ཀྱིས་ཞི་བར་མ་ནུས་ན་གང་མང་བྱ་བ་སྟེ། གནས་བརྟན་གྱི་མཐར་ཐུག་པ་དག་ཡོངས་སུ་ཉོན་མོངས་པར་གྱུར་པ་དག་ལའོ་ཞེས་པ་དང་། ལུང་གཞི་ལས་གནས་བརྟན་མཐུ་དང་ལྡན་པས་རྩོད་པ་དེ་ཞི་བར་བྱེད་མི་ནུས་ན། རྩོད་པ་དེ་རྩོད་པ་སྦེད་པ་པོའི་དགེ་སློང་དེ་ཉིད་ལ་གཏད་པར་བྱའོ། །
དེས་ཀྱང་རྩོད་པ་དེ་དགེ་འདུན་གཞི་བོ་ལ་གཏད་པར་བྱ་ཞིང་། དགེ་འདུན་གཞི་བོས་ཚུལ་ཤིང་གང་མང་བྱ་བར་གསུངས་སོ། །
ཚུལ་ཤིང་གང་མང་བྱེད་ཚུལ་ནི་རྒྱས་པར་འོག་ཏུ་འཆད་དོ། །
དེ་ལྟར་མངོན་སུམ་དང་གང་མང་གིས་ཞི་བར་བྱེད་མ་ནུས་ན། རྒོལ་ཕྱིར་རྒོལ་གཉིས་ཀའམ་གང་རུང་གཅིག་གནས་ནས་ཕྱུང་བས་ཞི་བར་འགྱུར་ན། གནས་ནས་དབྱུང་བར་བྱ་སྟེ། རྣམ་པར་གཏན་ལ་འབེབས་པ་ལས་གྱུར་པ་ལ་ཉེ་བར་ཞི་བས་སོ་ཞེས་གསུངས་པ་ཡིན་ནོ། །
གཉིས་པ་མི་གདམས་པའི་ཕྱིར་རྩོད་པའི་ཞི་བྱེད་ལ་གཉིས་ལས། རྒྱུ་དང་བཅས་པ་ལ་ནི་མངོན་སུམ་གྱིས་ཞི་བར་བྱེད་པ་སྟེ། མངོན་སུམ་འདི་དང་དག་པ་སྦྱིན་པས་སོ་ཞེས་ཏེ། མངོན་སུམ་འདི་དང་ཞེས་གསུངས་པས་སོ། །
དེ་ཡང་གཟུ་བོ་ལ་སོགས་ཀྱིས་ཡིད་་་་་་འོལ་ཚོད་དུ་དཔགས་ཏེ་དཔྱོད་ཀྱིས་བརྟགས་ཏེ། ཞི་བར་བྱེད་པ་ཡིན་གྱི། གནས་ལུགས་ངེས་པར་རྟོགས་པ་ཡིན་པར་ནི་མ་ངེས་ཏེ། ཚུལ་ཁྲིམས་རྣམ་པར་གཏན་ལ་འབེབས་པ་ཡིན་པའི་ཕྱིར་རོ། །

རྒྱུ་མེད་པ་ལ་ནི་དག་པ་སྦྱིན་པས་ཞི་བར་བྱ་སྟེ་དག་པ་བྱིན་པས་སོ་ཞེས་གསུངས་པས་སོ། །
རྒྱུ་མེད་པ་དེ་ཡང་བཞི་སྟེ། གཞི་མེད་པ་དང་། གཞི་གཞན་རྗེས་སུ་སྒྲུབ་པ་དང་། ཕྱིར་བཅོས་པ་ལ་མི་ལྟོས་པ་དང་། སྨྱོན་པས་བྱས་པའོ། །
དང་པོ་གསུམ་ལ་ནི་་་་་་རྩོད་པ་དེ་དྲན་པས་འདུལ་བ་་་་་་དགེ་འདུན་གྱིས་སྦྱིན་ནོ་ཞེས་གསུངས་ཏེ། གང་་་་་་དགེ་སློང་གྱད་བུ་ནོར་ལྟ་བུ་ཟག་འདི་ནི་དྲན་པ་དང་ལྡན་པ་ཡིན་ལ། འདིས་ལྟུང་བ་བྱུང་བ་མ་དྲན་པས་འདི་ལ་ལྟུང་བ་མེད་དོ་ཞེས་དགེ་འདུན་གྱི་གསོལ་བཞིའི་ལས་ཀྱིས་དག་རྒྱ་སྟེར་་་་་་དགེ་སློང་གྱད་བུ་ནོར་ལྟུང་བ་མེད་པ་ལ་ལྟུང་བ་གླེངས་ཏེ་ལྟུང་བའི་གྲགས་ངན་བྱུང་ན། གྲགས་ངན་དེ་སྤང་བར་བྱ་བའི་ཕྱིར་དག་རྒྱ་སྟེར་བའོ། །
་་་་་དགེ་སློང་བྱེ་མ་སྐྱེས་ལྟ་བུ་མྱོས་པས་་་་་་བྱས་པ་ལ་ལྟུང་བ་གླེང་བ་ན། འདུལ་་་་་་མ་མྱོས་པས་བ་སྦྱིན་པ་སྟེ། ཐ་མ་ལ་ནི། མ་མྱོས་པས་་་་་་རྩོད་པ་དེ་འདུལ་བ་་་་་་དགེ་འདུན་གྱིས་སྦྱིན་ནོ་ཞེས་གསུངས་སོ། །
དེའང་་་་་་མྱོས་པས་བྱས་པ་ཡིན་གྱི་གང་ཟག་འདི་མ་མྱོས་པའི་དུས་སུ་ཉེས་པ་མ་བྱས་པས་འདི་ལ་ལྟུང་བ་མེད་དོ་ཞེས་དགེ་འདུན་གྱི་གསོལ་བཞིའི་ལས་ཀྱིས་དག་རྒྱ་སྟེར་བའོ། །
གསུམ་པ་ལྟུང་བའི་ཕྱིར་རྩོད་པ་ཞི་བྱེད་ལ་གཉིས་ཏེ། ཉེས་པ་རང་གིས་ངོ་ཤེས་པའི་རྩོད་པ་ཞི་བྱེད་དང་། ངོ་མི་ཤེས་པའི་རྩོད་པ་ཞི་བྱེད་དོ། །
དང་པོ་ལ་གསུམ་ལས། ཕྱིར་འཕྲོས་པ་མེད་པའི་རྩོད་པ་ཞི་བྱེད་ནི། སྐབས་འདིར་རྩོད་པ་ཚུལ་གཉིས་ཏེ། ལྟུང་བ་ཁས་མི་ལེན་ཅིང་ཕྱིར་མི་འཆོས་པའི་རྒྱུ་མཚན་གྱིས་རྩོད་པ་དང་། ལྟུང་བ་ཁས་མི་ལེན་པ་ཁོ་ནའི་རྒྱུ་མཚན་གྱིས་རྩོད་པའོ། །
སྔ་མ་ཤོས་ཀྱི་ཞི་བྱེད་ནི། དང་པོ་ལས་ནི་ཁས་བླངས་བའི་བྱ་བས་ཕྱིར་བཅོས་སོ་ཞེས་གསུངས་པས། གླེང་བྱས་ལྟུང་བ་ཁས་བླང་བ་དང་། ཁས་བླང་བ་དེའི་བྱ་བ་ལྟུང་བ་ཕྱིར་བཅོས་བྱ་བས་རྩོད་པ་དེ་ཕྱིར་བཅོས་སོང་སྟེ། རྩོད་པ་དེ་ཞི་བར་བྱའོ། །
འདི་ནི་ལུང་གཞི་ལས་ལྟུང་བ་མཐོལ་ཞིང་བཤགས་པའི་ཆོ་ག་དང་བཅས་ཏེ་གསུངས་སོ། །
ཕྱི་མ་ཤོས་ཀྱི་ཞི་བྱེད་ནི། གླེང་བྱས་ལྟུང་བ་ཡོད་པར་གླེང་བྱེད་ལ་ཁས་བླང་བས་ཞི་བར་བྱ་སྟེ། གླེངས་པས་ཁས་བླངས་ན་མཐར་ཐུག་པ་ཡིན་ནོ་ཞེས་གསུངས་སོ། །
ཕྱིར་འཕྲོས་པ་དང་བཅས་པ་ཉི་ཚེའི་རྩོད་པ་ཞི་བྱེད་ནི། གཉིས་པ་ལས་ནི་མངོན་སུམ་གྱིས་འདུལ་་་་་་རྩོད་པ་དེ་བས་སོ་ཞེས་གསུངས་སོ། །
དེ་ཡང་གཟུ་བོ་ལ་སོགས་ཀྱིས་འོལ་ཚོད་དུ་དཔགས་ཏེ་གསུངས་་་་་་ཡིད་དཔྱོད་ཀྱིས་བརྟགས་ཏེ་ཞི་བར་བྱེད་པ་ཡིན་གྱི། གནས་ལུགས་ངེས་པར་རྟོགས་པ་ཡིན་པར་ནི་མ་ངེས་ཏེ། ཚུལ་ཁྲིམས་རྣམ་པར་གཏན་ལ་འབེབས་པ་ཡིན་པའི་ཕྱིར་རོ། །
དགེ་འདུན་མཐའ་དག་དང་འབྲེལ་བའི་རྩོད་པ་ཞི་བྱེད་ནི། གསུམ་པ་ལས་ནི་རྩྭ་བཀྲམ་པ་ལྟ་བུའོ་ཞེས་གསུངས་སོ། །
དེ་ཡང་རྩོད་པ་ཕྱོགས་གཉིས་པོ་ཕན་ཚུན་གཅིག་ལ་གཅིག་ལྟུང་བ་བཤགས་པ་བྱེད་པ་སྟེ། དེ་ལྟར་ལུང་གཞི་ལས་གསུངས་སོ། །
རང་གི་རྣམ་བཤད་དང་ཊཱི་ཀ་ལས། དཔེར་ན་རྩ་བཀྲམ་པ་ནི་རྩ་ཐམས་ཅད་ཕན་ཚུན་ནས་རྩེ་སྤྲོད་དུ་ཉལ་བ་འདྲ་བར་ཕྱོགས་གཉིས་པོ་ཕན་ཚུན་ནས་འདུད་པར་འགྱུར་བས་དེ་སྐད་ཅེས་བྱའོ་ཞེས་སོ། །
གཉིས་པ་ཉེས་པ་རང་གི་ངོ་བོ་མི་ཤེས་པའི་ཞི་བྱེད་ནི་ངོ་བོ་ཉིད་འཚོལ་བ་སྦྱིན་པས་ཞི་བར་བྱེད་པ་སྟེ། ལྟུང་བ་དྲན་པར་བྱ་བའི་དོན་དུ་ས་གཞན་ན་གནས་པའི་སྤྱོད་པ་གསོལ་བཞིའི་ལས་ཀྱིས་སྦྱིན་པ་སྟེ། དེས་ལྟུང་བ་དྲན་པར་འགྱུར་ལུགས་ནི། ལྟུང་བ་དྲན་ནས་གཞན་ན་གནས་པ་ལས་གྲོལ་བར་འགྱུར་བས། ལྟུང་བ་དྲན་པར་བྱེད་པ་ལ་བརྩོན་འགྲུས་རྩོམ་པར་འགྱུར་བས་སོ། །

གཉིས་པ་བྱ་བ་ལས་ཕྱིར་གྱི་རྩོད་པའི་ཞི་བྱེད་ནི་ལས་ལ་མཐུན་པ་སྦྱིན་པས་ཞི་བར་བྱ་སྟེ། དངོས་ཀྱི་ཞི་བྱེད་དང་། བརྒྱུད་པའི་སྒོ་ནས་ནི་ཞི་བྱེད་གཞན་ཐམས་ཅད་ཀྱང་འདིའི་ཞི་བྱེད་དུ་འཇུག་སྟེ། ཞི་བྱེད་ཐམས་ཅད་ནི་བྱ་བའི་ཕྱིར་རྩོད་པ་ལ་འཇུག་གི་ཞེས་གསུངས་པས་གྲུབ་བོ། །
ལྔ་པ་རྩོད་པ་འཁྲུལ་མའི་དོན་ནི་མི་གདམས་པའི་ཕྱིར་རྩོད་པ་ལ་ཡང་ཕྱིར་འཕྲོས་པ་མེད་པ་དང་། ཕྱིར་འཕྲོས་པ་དང་བཅས་པ་ཉི་ཚེ་བ་དང་། དགེ་འདུན་མཐའ་དག་དང་འབྲེལ་བ་སྟེ། དབྱེ་བ་གསུམ་པོ་དེ་སྦྱར་དུ་རུང་སྟེ། ཉེས་པ་ངོ་ཤེས་པའི་ལྟུང་བའི་ཕྱིར་རྩོད་པ་ལ་དབྱེ་བ་གསུམ་པོ་དེ་དངོས་སུ་གསུངས་ལ། དེ་དང་རྒྱུ་མཚན་མཚུངས་པའི་ཕྱིར་རོ། །
ལྟུང་བའི་ཕྱིར་རྩོད་པ་ལ་ཡང་གཞི་མེད་པ་དང་། གཞི་གཞན་རྗེས་སུ་སྒྲུབ་པ་དང་། ཕྱིར་བཅོས་པ་ལ་མི་ལྟོས་པ་དང་། སྨྱོན་པས་བྱས་པ་སྟེ་དབྱེ་བ་བཞི་པོ་དེ་སྦྱར་དུ་རུང་སྟེ། མི་གདམས་པའི་ཕྱིར་རྩོད་པ་ལ་དབྱེ་བ་བཞི་པོ་དེ་དངོས་སུ་གསུངས་ལ། དེ་དང་རྒྱུ་མཚན་མཚུངས་པའི་ཕྱིར་རོ། །
དེ་ཡང་གླེང་བྱ་ལ་ལྟུང་བ་མེད་ཀྱང་། གླེང་བྱེད་ཀྱི་ལྟུང་བ་ཡོད་པར་འདུ་ཤེས་ཏེ་གླེང་བ་ལས། འདུ་ཤེས་ཀྱི་ཆ་ནས་ལྟུང་བའི་ཕྱིར་རྩོད་པ་འབྱུང་སྲིད་ལ། དེ་ལ་དབྱེ་བ་བཞི་པོ་དེ་སྦྱར་དུ་རུང་བའོ། །
དྲུག་པ་ཞི་བྱེད་འཁྲུལ་བའི་དོན་ནི་ཉེས་པ་ངོ་ཤེས་པའི་ལྟུང་བའི་ཕྱིར་རྩོད་པའི་དབྱེ་བ་གསུམ་གྱི་དང་པོ་ལས་ནི་ཁས་བླངས་པའི་བྱ་བས་ཕྱིར་བཅོས་སོ་ཞེས་དངོས་སུ་གསུངས་པས། གཉིས་པ་ལ་ཡང་ཁས་བླང་བའི་བྱ་བས་ཕྱིར་བཅོས་སོ་ཞེས་སྦྱར་དུ་རུང་ཞིང་། གཉིས་པ་ལ་ནི་མངོན་སུམ་གྱིས་འདུལ་བས་སོ་ཞེས་དངོས་སུ་གསུངས་པས། དང་པོ་ལ་ཡང་མངོན་སུམ་གྱིས་འདུལ་བས་སོ་ཞེས་སྦྱར་དུ་རུང་སྟེ། རྩོད་པ་དེ་དག་ལ་ཞི་བྱེད་ཕན་ཚུན་སྣོལ་མར་སྦྱར་བའི་རྒྱུ་མཚན་མཚུངས་པའི་ཕྱིར་རོ། །
བདུན་པ་རྩོད་པ་མཐར་བསྐྱལ་བ་ནི་མཐར་ལྟུང་བ་ཕྱིར་བཅོས་པའམ་མཐར་གནས་ནས་དབྱུང་བ་སྟེ། འགྱེད་པའི་ཕྱིར་རྩོད་པ་འབྱུང་བ་མངོན་སུམ་དང་གང་མང་གིས་ཞི་བར་མ་ནུས་ན། མཐར་གནས་ནས་དབྱུང་བ་སྟེ་སྔར་བཤད་ཟིན་ཏོ། །
མི་གདམས་པའི་ཕྱིར་རྩོད་པ་དང་ལྟུང་བའི་ཕྱིར་རྩོད་པ་ལ་གླེང་བྱས་ལྟུང་བ་ཁས་བླངས་ཏེ། ལྟུང་བའི་ཕྱིར་བཅོས་བྱས་ན་རྩོད་པ་ཞི་བ་མཐར་ཐུག་པ་ཡིན་ལ། གཞན་ཡང་རྩོད་པ་བཞི་པོ་རང་རང་གི་ཞི་བྱེད་དེ་རྣམས་བྱས་ཀྱང་རྩོད་པ་མ་ཞི་ན། འཐབ་ཅིང་མ་ཞི་བ་དང་། བསྐྱངས་ཏེ་མ་ཞི་བ་གཉིས་ལས། དང་པོ་ལྟར་ན་བསྡིགས་པ་ནན་ཏུར་བྱ་ཞིང་། དེས་ཀྱང་མ་ཞི་ན། འཐབ་ཀྲོལ་ལས་འབད་པས་མ་ལོག་པ་གནས་ནས་དབྱུང་བར་བྱའོ། །
གཉིས་པ་ལྟར་ན་བསྐྱངས་པ་དེ་བརྙས་ཐབས་བྱེད་པ་ཡིན་པས་ཕྱིར་འགྱེད་ནན་ཏུར་བྱ་ཞིང་། དེས་ཀྱང་མ་ཞི་ན་ཕྱིར་འགྱེད་པའི་འབད་པས་མ་ལོག་ན་གནས་ནས་དབྱུང་བར་བྱ་སྟེ། དེ་ཡང་་་་་་ཕྱིར་འགྱེད་པའི་འབད་པས་མ་ལོག་ན་གནས་ནས་དབྱུང་བ་འདི་ནི་ལུང་ལས་དངོས་སུ་མ་གསུངས་ཀྱང་མདོར་བསྡུས་སྦྱར་བའོ། །
ཡན་ལག་གི་དོན་ནི་འཁྲུག་ལོང་གི་རྒྱུ་བཞིའོ་ཞེས་པ་ནས་སོ། །
སྤོང་བ་དང་ཞེས་པ་ནི་ཊཱི་ཀ་ལས་གདམས་ངག་ལ་སོགས་འཇོག་པར་གྱུར་པས་གཞན་སྤོང་བ་སྟེ་ཞེས་གསུངས་ལ། དེ་ནི་སྤྱི་དོན་གྱི་སྐབས་སུ་སྔར་རྒྱས་པར་བཤད་ཟིན་ཏོ། །
ལྟུང་བ་དང་བཅས་པ་ཉིད་དང་། ཞེས་པ་ཡང་སྔར་བཤད་ཟིན་ཏོ། །
རྒྱུ་གཉིས་པ་ལས་བྱུང་བ་ན་འདི་དང་ཞེས་པའི་རང་གི་རྣམ་བཤད་དང་ཊཱི་ཀ་ལས་རྒྱུད་གཅིག་ཏུ་བྱ་བ་འདི་དང་ཞེས་སྤྱིར་བརྗོད་ཀྱང་། མངོན་སུམ་འདི་དང་ཞེས་པ་སྟེ་ལུང་གཞི་ལས་མངོན་སུམ་གྱིས་འདུལ་བ་དང་ཞེས་གསུངས་སོ། །

སྐབས་འདིར་བམ་པོ་ལྔ་བཅུ་པ་ལས་ནི་མི་གདམས་པའི་ཕྱིར་རྩོད་པ་མངོན་སུམ་གྱིས་འདུལ་བ་དང་། ཚུལ་ཤིང་མང་པོ་སྦྱིན་པས་རྒྱུད་གཅིག་ཏུ་བྱ་བས་ཞི་བར་འགྱུར་ཞེས་བཤད་དོ། །
འོན་ཀྱང་མི་གདམས་པའི་ཕྱིར་རྩོད་པ་འདི་ལ་ཚུལ་ཤིང་གང་མང་ཞི་བྱེད་དུ་མི་རིགས་ཏེ། ཚུལ་ཁྲིམས་རྣམ་པར་གཏན་ལ་དབབ་པའི་སྐབས་ཡིན་པའི་ཕྱིར་རོ། །
ལུང་བཞི་ལས། དགེ་སློང་དག་མི་གདམས་པའི་ཕྱིར་རྩོད་པ་ལ་རྩོད་པ་ཞི་བར་བྱེད་པའི་ཆོས་གསུམ་གྱིས་ཞི་བར་བྱའོ། །
གསུམ་གང་ཞེ་ན། མངོན་སུམ་གྱིས་འདུལ་བ་དང་། དྲན་པས་འདུལ་བ་དང་། མ་མྱོས་པས་འདུལ་བའོ། །
ཞེས་ཞི་བྱེད་གསུམ་ཉིད་དུ་གསུངས་ཀྱི། ཚུལ་ཤིང་གང་མང་ནི་མ་གསུངས་སོ། །
་་་་་འགྱེད་པའི་ཕྱིར་རྩོད་པ་ཞི་བྱེད་ལ་གཉིས་ཏེ། མངོན་སུམ་དང་། གང་མང་གིས་ཞི་བར་བྱེད་པའོ། །
དང་པོ་ནི་མངོན་སུམ་བརྒྱད་ལས། དང་པོ་རྒོལ་ཕྱིར་རྒོལ་གྱི་མངོན་སུམ་ནི་འགྱེད་པ་གཉིས་རང་གིས་རྩོད་པ་ཞི་བར་བྱའོ་ཞེས་པའོ། །
གཉིས་པ་གཟུ་བོའི་མངོན་སུམ་ནི་རང་གིས་མ་ནུས་ན་ཞེས་པ་ནས་སོ། །
གཟུ་བོ་དེ་དགེ་སློང་ཇི་ལྟ་བུ་དག་གིས་བྱ་ཞེ་ན་་་་་་འདྲང་བ་ཞེས་པ་ནི་མོས་ཤིང་ཡིད་གཏོད་པ་སྟེ། གོས་གཞིའི་བྱུང་བ་ལས། ས་སྐྱོང་ནི་ཕུ་བོ་ཡིན་ལ། སེང་གེ་ནུ་བོ་ཡིན་ཡང་ཡུལ་མིའི་ཚོགས་རྣམས་སེང་གེར་འདྲང་བ་ཡིན་པས་སེང་གེ་སྡེ་དཔོན་བྱེད་དུ་བཅུག་གོ་ཞེས་གསུངས་པ་བཞིན་ནོ། །
འདྲང་བ་སྟེ་མོས་ཤིང་ཡིད་ཕེབས་པ་དག་གིས་སོ། །
སུ་འདྲང་བ་དག་གིས་ཞེ་ན། རྒོལ་ཕྱིར་རྒོལ་དེ་གཉིས་འདྲང་བ་དག་གིས་སོ་ཞེས་སྦྱར་ཏེ། དེ་གཉིས་མོས་ཤིང་ཡིད་ཕེབས་པ་དག་གིས་སོ། །
ཕྱོགས་གཉིས་ཀའི་དབུས་ན་གནས་པའི་་་་་་གཟུ་བོ་དག་ལ་་་་་་རྒོལ་ཕྱིར་རྒོལ་དེ་གཉིས་འདྲང་བར་བྱ་སྟེ་མོས་ཤིང་ཡིད་ཕེབས་པར་བྱའོ། །
དགེ་འདུན་གྱིས་གཏན་དུ་བསྐོའོ་ཞེས་པ་ནས་གཟུ་བོ་བསྐོ་བ་བསྟན་ཏོ། །
འདི་ལ་གཉིས་ལས། དང་པོ་དགོས་པའི་དོན་ནི་གཟུ་བོ་བསྐོས་པ་དེས་རྩོད་པ་ཞི་བར་འགྱུར་བའོ། །
གཉིས་པ་བསྡུས་པའི་དོན་ལ་གསུམ་ལས། དང་པོ་ཡུལ་གང་བསྐོ་བ་ནི། ལུང་མ་མོ་ལས་གཟུ་བོ་ཆོས་ཉི་ཤུ་རྩ་གཉིས་དང་ལྡན་པ་བསྐོ་བར་གསུངས་སོ། །
དེ་ཡང་ཚུལ་ཁྲིམས་དང་ལྡན་ཞིང་དང་པོ་ཉིད་ནས་ཚུལ་ཁྲིམས་ཕུན་སུམ་ཚོགས་པ་སྟེ། དེ་ནི་ཚུལ་ཁྲིམས་རྒྱུད་ལ་ཡོད་ཅིང་དང་པོ་ཚུལ་ཁྲིམས་ལེན་པའི་ཚེ་ཉིད་ནས་མྱ་ངན་ལས་འདས་པའི་བསམ་པས་རབ་ཏུ་བྱུང་བ་སྟེ། དོན་དེ་ལྟར་ཉན་ཐོས་ཀྱི་ས་ལས་བཤད་དོ། །
ངོ་ཚ་ཤེས་ཤིང་འགྱོད་ལ་བསྡམས་པ་སྟེ། དེ་ནི་བདག་གམ་ཆོས་ཀྱི་དབང་དུ་བྱས་ནས་ཁ་ན་མ་ཐོ་བ་ཕྲ་མོ་ལ་ཡང་འཛེམ་ཞིང་ཉེས་པ་སྔ་མ་ལ་འགྱོད་ཅིང་ཕྱིན་ཆད་སྡོམ་པའོ། །
བསླབ་པ་འདོད་པ་སྟེ། དེ་ནི་བསླབ་པ་ཕུན་སུམ་ཚོགས་པ་མ་ཉམས་པར་བསྲུང་བར་འདོད་པའོ། །
དེ་ཡང་ལུང་ཕྲན་ཚེགས་ཀྱི་འགྲེལ་པ་ལས་བསླབ་པ་འདོད་པ་ནི་བསླབ་པ་ལ་གུས་པར་བྱེད་པའོ་ཞེས་སོ། །
འདུལ་བ་ལ་ཤིན་ཏུ་རྣམ་པར་ངེས་ཤིང་ཐོས་པ་འཛིན་ཅིང་ཐོས་པ་བསགས་པ་སྟེ། དེ་ནི་འདུལ་བ་ལ་གུས་ཤིང་ཡིད་ཆེས་ལ་ཚིག་གི་སྒོ་ནས་ཐོས་པ་འཛིན་ཅིང་དོན་གྱི་སྒོ་ནས་ཐོས་པ་བསགས་པ་སྟེ། ལུང་རྣམ་འབྱེད་ཀྱི་འགྲེལ་བ་ལས། ཐོས་པ་འཛིན་པ་ཞེས་བྱ་བ་ནི་ཚིག་མི་བརྗེད་པའོ། །
ཐོས་པ་བསགས་པ་ཞེས་བྱ་བ་ནི་དོན་མི་བརྗེད་པའོ་ཞེས་སོ། །
ལུང་ཐོན་པ་སྟེ་ལུང་དུམ་བུ་བཞི་བློ་ནས་ཐོན་པའོ། །
རྩོད་པ་ལ་མཁས་པ་དང་། རྩོད་པ་ཀུན་ནས་སློང་བ་ལ་མཁས་པ་དང་། རྩོད་པའི་བྱེ་བྲག་ལ་མཁས་པ་དང་། རྩོད་པ་འགོག་པ་ལ་མཁས་པ་དང་། རྩོད་པ་དགག་ནས་ཕྱིས་མི་འབྱུང་བ་ལ་མཁས་པ་སྟེ། ལྔ་པོ་དེ་དག་ནི་རྩོད་པའི་ངོ་བོ་ངོས་འཛིན་པ་ལ་མཁས་པ་དང་། རྩོད་པའི་རྒྱུ་ངོས་འཛིན་པ་ལ་མཁས་པ་དང་། རྩོད་པའི་བྱེ་བྲག་འབྱེད་པ་ལ་མཁས་པ་དང་། རྩོད་པ་ཞི་བྱེད་ལ་མཁས་པ་དང་། རྩོད་པ་ཞི་བྱེད་ཀྱི་ལོག་ནོན་ལ་མཁས་པའོ། །

བསྟན་བཅོས་་་་་་སྒྲ་ཚད་ལ་སོགས་པ། གཞན་ལ་མཁས་པ་སྟེ་ཊཱི་ཀ་ལས་ཆོས་ཀྱི་དོན་རྣམ་པར་ངེས་པས་མི་འགྱུར་བ་ཞེས་བཤད་དོ། །
གཞི་ལྷག་པར་སྤྱོད་པ་ལ་མཁས་ཤིང་ཉེས་རྩོམ་མེད་པར་སྨྲ་བ་སྟེ། རྩོད་པའི་རྒྱུ་ལ་མཁས་ཤིང་ཕྱོགས་སུ་མི་ལྟུང་བར་བསྟན་ཞིང་ཉེ་རིང་མེད་པའི་ཚིག་བརྗོད་པར་བྱེད་པའོ། །
ཉེས་རྩོམ་བྱེད་དུ་མི་འཇུག་པ་སྟེ། གཞན་ཉེ་རིང་བྱེད་དུ་མི་འཇུག་པའོ། །
ལུས་དང་ངག་གིས་མི་འཇུག་པ་སྟེ། ལུས་ངག་གིས་ཉེ་རིང་དུ་མི་གསལ་བའོ། །
སྨྲས་བར་བྱེད་ཅིང་སྨྲས་པ་བརྡ་འཕྲད་པར་བྱེད་པ་སྟེ། ཚིག་གི་བདག་ཉིད་གཞན་ལ་བརྗོད་མཁས་ཤིང་གཞན་གྱིས་སྨྲས་པའི་དོན་གོ་བ་ལེན་པ་ལ་མཁས་པའོ། །
གོ་བར་བྱེད་ཅིང་གོ་བ་བརྡ་འཕྲད་པར་བྱེད་པ་སྟེ། དོན་གྱིས་བདག་ཉིད་གོ་བ་སྐྱེ་བ་ལ་མཁས་ཤིང་གཞན་གྱིས་བསྒོ་བའི་དོན་གྱི་གོ་བ་ལེན་པ་ལ་མཁས་པའོ། །
རྣམ་པར་རིག་པར་བྱེད་ཅིང་རྣམ་པར་རིག་པར་བྱས་པ་བརྡ་འཕྲད་པར་བྱེད་པ་སྟེ། བསམ་བྱུང་གིས་གཞན་ལ་གོ་བར་བྱེད་པ་ལ་མཁས་་་་་་ཤིང་། རང་གིས་གོ་བ་ལེན་པ་ལ་མཁས་པའོ། །
ངེས་པར་རྟོག་པར་བྱེད་ཅིང་ངེས་པར་བརྟགས་པ་བརྡ་འཕྲད་པར་བྱེད་པ་སྟེ། བསྒོམས་བྱུང་གིས་གཞན་ལ་གོ་བར་བྱེད་པ་ལ་མཁས་ཤིང་། རང་གིས་གོ་བ་ལེན་པ་ལ་མཁས་པའོ། །
འདུན་པ་དང་ཞེ་སྡང་དང་གཏི་མུག་དང་འཇིགས་པས་འགྲོ་བ་མ་ཡིན་པ་སྟེ་ཉི་ཤུ་རྩ་གཉིས་སོ། །
དེ་དག་གི་སྟེང་དུ་སྐྱེས་པ་ཡིན་པ་སྟེ། བུད་མེད་རྣམས་ཀྱི་ནི་སྐྱེས་པ་རིགས་པ་ཉིད་དོ་ཞེས་བྱུང་བས་སོ། །
ལྟ་བ་མཐུན་པ་སྟེ། གཞན་དུ་ན་མི་འཆགས་ཏེ། འདོད་པ་ཐ་དད་པའི་ཕྱིར་རོ། །
ལུས་ཐ་མལ་པར་གནས་པ་སྟེ། གཞན་དུ་ན་མི་འཆགས་ཏེ། ལུས་ཀྱི་ཐ་སྙད་ལས་ཉམས་པས་བསྐོ་བའི་ཆོ་གའི་འཇུག་ཡུལ་མ་ཡིན་པའི་ཕྱིར་རོ། །
དེ་དག་ནི་གཟུ་བོར་འོས་པའི་མཚན་ཉིད་དོ། །
བསྐོ་བའི་དུས་ན་ནི། ཚོགས་སུ་མ་ལོངས་པ་དང་། སྤྲོ་བ་དྲིས་ནས་སྤྲོ་བ་དང་། སྔར་བསྐོས་པ་དང་མ་འབྲེལ་བ་སྟེ། དེ་དག་གི་རྒྱུ་མཚན་སྔར་བཤད་པ་བཞིན་ནོ། །
དེ་ལྟར་ན་གཟུ་བོ་ཆོས་ཉི་ཤུ་རྩ་བརྒྱད་དང་ལྡན་པ་བསྐོའོ་ཞེས་་་་་་བླ་མ་རྣམས་གསུང་ངོ་། །
ཆོས་ཉི་ཤུ་རྩ་བརྒྱད་པོ་དེ་རྣམས་ནི་དགེ་ཚུལ་ལའང་ཚང་བ་སྲིད་པས་ན། དགེ་སློང་ཡིན་པ་དང་ཉི་ཤུ་རྩ་དགུ་ཏེ། དགེ་སློང་དག་གིས་སོ་ཞེས་པ་དང་ཁ་སྐོང་བར་འོས་པ་མ་ཡིན་པ་ལ་ནི་དགེ་འདུན་གྱི་ཐ་སྙད་ལ་ཞེས་གསུངས་པས་སོ། །
ཆོས་ཉི་ཤུ་རྩ་དགུ་པོ་དེ་རྣམས་ནི་གསལ་བ་བསྐོ་ཡུལ་དང་གསལ་བ་བས་ཀྱང་གསལ་བ་བསྐོ་ཡུལ་ལའང་ཚང་བས་ན། གཟུ་བོ་བསྐོ་བའི་ཡུལ་ནི། གསལ་བ་བསྐོ་ཡུལ་བས་ཡོན་ཏན་དམན་པ་སྟེ་ཆོས་སུམ་ཅུ་དང་ལྡན་པ་གཟུ་བོར་བསྐོའོ། །
གཉིས་པ་རྟེན་གང་གིས་བསྐོ་བ་ནི་དགེ་འདུན་མཚན་ཉིད་བཞི་ལྡན་གྱིས་ཏེ་སྔར་བཤད་པ་བཞིན་ནོ། །
གསུམ་པ་ཆོ་ག་གང་གིས་བསྐོ་བ་ནི་སྦྱོར་དངོས་མཇུག་གསུམ་གྱིས་ཏོ། །
སྦྱོར་བ་ནི་དགེ་བསྐོས་ཀྱིས་འདུ་བའི་སྐབས་རྗེས་སུ་སྒྲུབ་པ་དང་། ལས་བྱེད་པས་སྤྲོ་བ་འདྲི་བའོ། །
དངོས་གཞི་གསོལ་བ་དང་གཉིས་ཀྱི་ལས་ཀྱིས་ཏེ། མཇུག་ལས་ཀྱི་མཇུག་སྡུད་བརྗོད་པའོ། །
དེ་ལྟར་གཟུ་བོ་བསྐོས་པ་དེས་རྩོད་པ་ཞི་བར་བྱའོ། །
ཡན་ལག་གི་དོན་ནི་དེ་དག་དགེ་འདུན་གྱིས་ཞེས་སོ། །
ལུང་མ་མོ་ལས། གཟུ་བོ་ཆོས་ཉི་ཤུ་རྩ་གཉིས་དང་ལྡན་པ་ཞེས་གསུངས་པ་ནི། ངོ་ཚ་ཤེས་ཤིང་ཞེས་པ་ལ་སོགས་པ་མདོ་དགུས་བསྡུས་ཏེ། ངོ་ཚ་ཤེས་ཤིང་ཞེས་པས་ནི། ལུང་ལས་ངོ་ཚ་ཤེས་ཤིང་འགྱོད་པ་བསྡམས་པ་ཞེས་གསུངས་པ་དེ་བསྡུས་ལ། བསླབ་པ་འདོད་པའོ་ཞེས་པས་ནི་བསླབ་པ་ཕུན་སུམ་ཚོགས་པ་མི་ཉམས་པར་བསྲུང་བར་འདོད་པའོ། །

ཞེས་བསྟན་ཏེ་འདིས་ནི་བསླབ་པ་འདོད་པ་ཉིད་དང་། ཚུལ་ཁྲིམས་དང་ལྡན་ཞིང་དང་པོ་ཉིད་ནས་ཚུལ་ཁྲིམས་ཕུན་སུམ་ཚོགས་པ་ཉིད་ཀྱང་བསྡུས་པ་ཡིན་ནོ། །
འདུལ་བ་ལ་ཤིན་ཏུ་རྣམ་པར་ངེས་པའོ་ཞེས་པས་འདུལ་བ་ལ་ཤིན་ཏུ་རྣམ་པར་ངེས་ཤིང་། ཐོས་པ་འཛིན་ཅིང་ཐོས་པ་བསགས་པ་དང་། ལུང་ཐོན་པ་གཉིས་བསྡུས་སོ། །
རྩོད་པ་འབྱུང་བ་སྤྱོད་པ་ལ་མཁས་པའོ་ཞེས་པ་ནི་རྩོད་པ་ལ་མཁས་པ་དང་། རྩོད་པ་ཀུན་སློང་བ་ལ་དང་། རྩོད་པའི་བྱེ་བྲག་ལ་དང་། རྩོད་པ་འགོག་པ་ལ་དང་། རྩོད་པ་དགག་ནས་ཕྱིས་མི་འབྱུང་བ་ལ་མཁས་པ་སྟེ་ལྔ་བསྡུས་སོ། །
ཆོས་ཀྱི་དོན་རྣམ་པར་ངེས་པས་་་་་་རྣམ་པར་ཞེན་པའོ་ཞེས་པ་ནི་ཆོས་ཀྱི་དོན་རྣམ་པར་ངེས་པར་མི་འགྱུར་བ་སྟེ། ལུང་ལས་་་་་་འདིས་ནི་བསྟན་བཅོས་གཞན་ལ་མཁས་པ་བསྡུས་སོ། །
་་་་་ཞེས་གསུངས། བརྟན་ཞིང་ཞེས་པ་ནི་ལུས་དང་ངག་གིས་མི་འཇུག་པ་བསྡུས་སོ། །
ཉེས་རྩོམ་མེད་པར་འཇུག་པའོ་ཞེས་པས་ནི་གཞི་ལྷག་པར་སྤྱོད་པ་ལ་མཁས་ཤིང་ཉེས་རྩོམ་མེད་པར་སྨྲ་བ་དང་། ཉེས་རྩོམ་བྱེད་དུ་མི་འཇུག་པ་བསྡུས་སོ། །
སྙོམས་པའོ་ཞེས་པ་ནི་འདུན་པ་དང་ཞེ་སྡང་དང་འཇིགས་པས་མི་འགྲོ་བ་བསྟན་ཏོ། །
བརྡ་འཕྲད་པའོ་ཞེས་པས་ནི་སྨྲས་པ་བརྡ་འཕྲད་པར་བྱེད་པ་དང་། བསྒོ་བ་བརྡ་འཕྲད་པར་བྱེད་པ་དང་། རྣམ་པར་རིག་པར་བྱས་པ་བརྡ་འཕྲད་པར་བྱེད་པ་དང་། ངེས་པར་བརྟགས་པ་བརྡ་འཕྲད་པར་བྱེད་པ་དང་། བཞི་བསྡུས་སོ། །
བརྡ་སྤྲོད་པར་བྱེད་པའོ་ཞེས་པས་ནི་སྨྲ་བར་བྱེད་པ་དང་གོ་བར་བྱེད་པ་དང་རྣམ་པར་བྱེད་པ་དང་། ངེས་པར་རྟོགས་པར་བྱེད་པ་དང་བཞི་བསྡུས་སོ། །
མཁས་པའོ་ཞེས་པས་ནི་གཏི་མུག་གིས་མི་འགྲོ་བ་བསྡུས་སོ། །
གསུམ་པ་དགེ་འདུན་གཞི་བོའི་མངོན་སམ་ནི་དེ་དག་གིས་ཉེ་བར་མ་ཞི་ན་ཞེས་སོ། །
བཞི་པ་གསལ་བའི་མངོན་སུམ་ནི་དེས་མ་ནུས་ན་ཞེས་སོ། །
ལྔ་པ་གསལ་བ་བས་གསལ་བའི་མངོན་སུམ་ནི། སྡེ་ཚན་དེས་ཞེས་སོ། །
དྲུག་པ་དགེ་འདུན་གཞན་གྱི་མངོན་སུམ་ནི། མི་ནུས་ཤིང་གཞན་མི་བྱེད་ན་ཞེས་སོ། །
རྩོད་པ་སྦེད་པ་བསྐོའོ་ཞེས་པ་འདིའི་སྤྱི་དོན་ལ་གཉིས་ལས། དང་པོ་དགོས་པའི་དོན་ནི་རྩོད་པ་ཞི་བར་འགྱུར་བའོ། །
གཉིས་པ་བསྡུས་པའི་དོན་ལ་བཞི་ལས། དང་པོ་ཡུལ་གང་བསྐོ་བ་ནི། རྩོད་པ་སྦེད་པ་་་་་་བསྐོ་བའི་ཡུལ་་་་་་འདི་ཡང་ཆོས་བཅུ་བཞི་དང་ལྡན་པའོ། །
་་་་་སྟེ་སྤོང་བའི་ཞལ་ཏ་བའི་སྐབས་སུ་སྔར་བཤད་པ་བཞིན་ནོ། །
གཉིས་པ་རྟེན་གང་གིས་བསྐོ་བ་ནི། དགེ་འདུན་མཚན་ཉིད་བཞི་ལྡན་གྱིས་སོ། །
གསུམ་པ་ཆོ་ག་གང་གིས་བསྐོ་བ་ནི། སྦྱོར་དངོས་མཇུག་གསུམ་གྱིས་ཏེ། གཟུ་བོ་བསྐོ་བའི་སྐབས་སུ་སྔར་བཤད་པ་དང་འདྲའོ། །
བཞི་པ་དེ་ལྟར་བསྐོས་པའི་བྱ་བ་ནི། གཏོང་ལེན་ལན་བཞི་ཚང་བ་སྟེ། རྩོད་པ་སྦེད་པ་པོ་དེས་རྩོད་པ་དེ་དགེ་འདུན་གཞན་ལ་ཟླ་བ་གསུམ་དུ་གཏད་པ་དང་། དེས་རྩོད་པ་སྦེད་པ་པོ་དེ་ཉིད་ལ་ཚུར་གཏད་ན། དེས་སྡེ་སྣོད་འཛིན་པ་ལ་ཟླ་བ་དྲུག་ཏུ་གཏད་པ་དང་། དེས་རྩོད་པ་སྦེད་པ་པོ་དེ་ཉིད་ལ་ཚུར་གཏད་ན། དེས་གནས་བརྟན་མཐུ་དང་ལྡན་པ་ལ་དུས་ཐུག་མེད་དུ་གཏད་པ་དང་། དེས་ཀྱང་རྩོད་པ་སྦེད་པ་དེ་ཉིད་ལ་ཚུར་གཏད་ན། དེས་དགེ་འདུན་གཞི་བོ་ལ་གཏད་པ་སྟེ། རྩོད་པ་སྦེད་པ་པོའི་བྱ་བ་ནི་བཞི་པོ་དེ་དག་ཡིན་ནོ། །
ཡན་ལག་གི་དོན་ནི་རྩོད་པ་དེ་གཞི་གཞན་ནས་གཞི་གཞན་དུ་སྦེད་པ་པོ་སྟེ་གཞི་གཞན་ནས་གཞན་དུ་སྤོ་བར་བྱེད་པོའི་དགེ་སློང་བསྐོའོ། །

ཊཱི་ཀ་ལས་བྱུང་བའི་མཐའ་སྔར་བརྗོད་དེ་་་་་་དགེ་འདུན་གཞན་ལ་དུས་ཟླ་བ་གསུམ་དུ་དབུལ་ལོ། །
དེ་ནི་དེའོ་ཞེས་པ་ནི་ཊཱི་ཀ་ལས་འབུལ་བའི་བདག་ཉིད་ཀྱི་ལས་དེ་ནི་རྩོད་པ་སྦེད་པ་དེ་ཡིན་པས་ཏེ་ཞེས་བཤད་དོ། །
རྩོད་པ་སྤོ་བ་ཞེས་ཀྱང་བྱ་སྟེ། རྩོད་པ་དེ་གཞི་གཞན་ནས་གཞན་དུ་གཏོད་ཅིང་སྤོ་བར་བྱེད་པས་ན་རྩོད་པ་སྤོ་བ་ཞེས་བྱའོ། །
དེ་ནི་དེའོ་ཞེས་པ་ནི་ཊཱི་ཀ་ལས་དེ་དབུལ་བ་ཐམས་ཅད་བསྡུ་བའི་ཕྱིར་མདོ་འདི་བྱས་སོ་ཞེས་པའི་གཞན་དུ་དབུལ་བ་བཞི་པོ་ཐམས་ཅད་བསྡུས་བའི་ཕྱིར་ཏེ་ལུང་གཞི་ལས་རྩོད་པ་དེ་དགེ་འདུན་གཞི་བོ་ལ་བླངས་ནས་་་་་་གནས་བརྟན་དང་བཅས་པ་སོ་སོ་ཐར་པ་དང་བཅས་པའོ། །
དགེ་འདུན་གཞན་ལ་དབུལ་བ་དང་། དེས་རྩོད་པ་སྦེད་པ་པོ་ཉིད་ལ་སླར་གཏད་ན་་་་་་དེ་ལས་བླངས་ནས་སྡེ་སྣོད་འཛིན་པ་ལ་དབུལ་བ་དང་། དེས་ཀྱང་རྩོད་པ་སྤོང་བ་དེ་ཉིད་ལ་སླར་གཏད་ན།་་་་་དེ་ལས་བླངས་ནས་གནས་བརྟན་མཐུ་དང་ལྡན་པ་ལ་དབུལ་བ་དང་། གནས་བརྟན་མཐུ་དང་ལྡན་པ་དེས་རྩོད་པ་སྤོང་བ་པོ་དེ་ཉིད་ལ་སླར་གཏད་ན་་་་་་དེ་ལས་བླངས་ནས་སྔར་གྱི་དགེ་འདུན་གཞི་བོ་ལ་དབུལ་བ་དང་བཞི་་་་་་ལུང་ལས་གསུངས་པ་་་་་་བཞི་པོ་དེ་དག་ཐམས་ཅད་བསྡུ་བའི་ཕྱིར། དེ་ནི་དེའོ་ཞེས་བྱ་བའི་མདོ་འདི་བྱས་སོ་ཞེས་པའོ། །
བདུན་པ་སྡེ་སྣོད་འཛིན་པའི་མངོན་སུམ་ནི། ཕྱིར་ཕུལ་བ་དེས་སྡེ་སྣོད་འཛིན་པ་དག་ལ་དུས་ཟླ་བ་དྲུག་ཏུ་དབུལ་ལོ་ཞེས་སོ། །
འོ་ན་ལུང་གཞི་ལས། གནས་བརྟན་དང་བཅས་སོ་སོ་ཐར་པ་དང་བཅས་པའི་དགེ་འདུན་གཞན་ལ་ཟླ་བ་དྲུག་ཏུ་དབུལ་ཞིང་། སྡེ་སྣོད་འཛིན་པ་དག་ལ་ལོ་གཅིག་ཏུ་དབུལ་ཞེས་བཤད་པ་དང་འགལ་ཞེ་ན། ལུང་ལས་འདོན་པ་ཐ་དད་པ་ལུགས་གཉིས་སུ་འབྱུང་ཡང་། ལུང་གང་ལས་མདོ་རྩ་བསྡུས་པའི་ལུང་དེ་དག་གཙོ་བོར་བྱ་སྟེ། མདོ་རྩ་འགྲེལ་ངེས་དོན་དུ་གཟུང་ངོ་། །
རང་གི་རྣམ་བཤད་ལས་ཀྱང་། ལུང་ཁ་ཅིག་ལས་ནི་དགེ་འདུན་གཞན་ལ་ཟླ་བ་དྲུག་ཏུ་དབུལ་ཞིང་། མདོ་སྡེ་འཛིན་པ་ལ་སོགས་པ་རྣམས་ལ་ལོ་གཅིག་ཏུ་དབུལ་ཞེས་གསུངས་པ་ཡིན་ཞེས་དྲངས་ནས་ལོ་གཅིག་ལ་སོགས་པ་་་་་་ཤིན་ཏུ་ཡུན་རིང་པོར་་་་་་རྩོད་པར་བྱེད་པ་འདི་ཀུན་ནས་ཉོན་མོངས་པར་རིགས་པ་མིན་ཏེ་དེ་བས་ན་་་་་་གཞུང་དེ་ལ་མ་བརྟེན་ཏོ་ཞེས་རང་འགྲེལ་ལས་་་་་་གསུངས་སོ། །
བརྒྱད་པ་གནས་བརྟན་མཐུ་དང་ལྡན་པའི་མངོན་སུམ་ནི། དེ་དག་གིས་གནས་བརྟན་མཐུ་དང་ལྡན་པ་ལའོ་ཞེས་སོ། །
བང་རྒྱུག་པ་གཉིས་ཀ་མགྱོགས་པས། རྒྱལ་བ་མེད་དེ་བམ་པོ་ལྔ་བཅུ་པ་ལས་རྒྱུག་པ་གཉིས་ཀ་མགྱོགས་པ་མེད་དེ་ཞེས་་་་་་འགྲེལ་ཆུང་གི་མདོ་རྩ་བ་ལས་ཀྱང་། རྒྱུག་པ་ལས་གཉིས་ཀ་མི་རྒྱལ་ཏེ་ཞེས་སོ། །
སོ། །
ཆེས་མང་བའི་བློས་ཞེས་པ་ནས། ཚུལ་ཤིང་གང་མང་གིས་ཞི་བར་བྱེད་པ་བསྟན་པ་ནི་འདི་སྤྱི་དོན་ལ་གཉིས་ལས། དང་པོ་དགོས་པའི་དོན་ནི་རྩོད་པ་ཞི་བར་འགྱུར་བའོ། །
གཉིས་པ་བསྡུས་པའི་དོན་ལ་གསུམ་ལས། དང་པོ་གཞི་གང་ལ་གང་མང་བྱ་བ་ནི་ཆོས་ལྔ་དང་ལྡན་པ་ལ་བྱ་སྟེ། དེ་ཡང་དང་པོ་་་་་་འདུས་བྱས་རྟག་མི་རྟག་ལྟ་བུའམ། ཆོས་བདག་མེད་ཡིན་མིན་ལྟ་བུ། ཆོས་རྣམ་པར་གཏན་ལ་དབབ་པ་ཡིན་པ་སྟེ། འདི་ནི་ཆོས་རྣམ་པར་གཏན་ལ་དབབ་པ་ལ་སྲིད་ཀྱི་ཞེས་གསུངས་སོ། །
གཉིས་པ་རྒོལ་ཕྱིར་རྒོལ་གྱིས་གཅེས་ཤིང་དམ་པར་གཟུང་བ་སྟེ། རྒོལ་བ་དང་ཕྱིར་རྒོལ་བ་དག་གིས་གཅེས་པར་གཟུང་བ་ཉིད་དང་། རབ་ཏུ་དམ་པ་ཉིད་དང་། ཞེས་གསུངས་པ་དང་། གཞན་དུ་ན་གང་མང་ཉིད་ཀྱིས་བྱེ་བར་འགྱུར་བའི་ཕྱིར་རོ། །

གསུམ་པ་དེ་དག་བྱེ་བར་དོགས་པ་ཡིན་པ་སྟེ། དགེ་འདུན་བྱེ་བར་དོགས་པ་ཉིད་ཀྱིས་བྱེ་བར་འགྱུར་བའི་ཕྱིར་རོ། །
དགེ་འདུན་་་་་་དེ་དག་བྱེ་བར་དོགས་པ་ཉིད་ཀྱིས་དེ་ལ་བརྟན་པར་བྱའོ་ཞེས་གསུངས་པ་དང་། གཞན་དུ་ན་གང་མང་བྱས་པ་དེ་ཉིད་ཀྱིས་དགེ་འདུན་བྱེ་བར་དོགས་པའི་ཕྱིར་རོ། །
བཞི་པ་སྡམ་བྱར་འགྱུར་མི་འགྱུར་གྱི་དོན་ལས་གཞན་ཡིན་པ་སྟེ། བསྡམ་པར་བྱ་བ་ཉིད་མ་ཡིན་པའི་དོན་ལའོ་ཞེས་གསུངས་པ་དང་། གཞན་དུ་ན་ཕྲན་ཚེགས་ཙམ་དུ་ཟད་པའི་ཕྱིར་རོ། །
ལྔ་པ་མངོན་སུམ་བརྒྱད་མངོན་དུ་སོང་བ་སྟེ། གནས་བརྟན་གྱི་མཐར་ཐུག་པ་དག་ཡོངས་སུ་ཉོན་མོངས་པར་གྱུར་པ་དག་ལའོ་ཞེས་གསུངས་པ་དང་། གཞན་དུ་ན་དགེ་འདུན་རྩོད་པར་འགྱུར་བའི་ཕྱིར་རོ། །
གཉིས་པ་བྱེད་པ་པོ་གང་གིས་གང་མང་བྱ་བ་ནི་དགེ་འདུན་གཞི་བོ་རྣམས་ཀྱིས་བྱ་སྟེ། དགེ་འདུན་གཞི་བོས་སོ་ཞེས་གསུངས་པ་དང་། རྩོད་པའི་ཐོག་མཐའ་བར་གསུམ་གྱི་རྒྱུས་ཡོད་པས་གནས་ལུགས་དང་མཐུན་པར་ཚུལ་ཤིང་ལེན་པར་འགྱུར་བའི་ཕྱིར་རོ། །
གསུམ་པ་ཚུལ་ཇི་ལྟར་གང་མང་བྱ་བ་ནི་སྦྱོར་དངོས་རྗེས་གསུམ་སྟེ། དེ་ཡང་དང་པོ་སྦྱོར་བ་ནི་རྣམ་པ་གསུམ་སྟེ། ཚུལ་ཤིང་འབྲིམ་པ་པོའི་དགེ་སློང་བསྐོ་བ་དང་། དེས་དགེ་འདུན་ལ་འདུ་བར་གསོལ་བ་དང་། གང་མང་བྱ་བའི་ཕྱིར་་་་་་འདུལ་བའི་སྐབས་རྗེས་སུ་བསྒྲུབ་པའོ། །
གཉིས་པ་དངོས་གཞི་ལ་གཉིས་ཏེ། འབྲིམ་པ་པོས་ཇི་ལྟར་བྱ་བ་དང་། ལེན་པ་པོས་ཇི་ལྟར་བྱ་བའོ། །
དང་པོ་ནི་འབྲིམ་པ་པོའི་ལུས་ངག་ཡིད་གསུམ་གྱི་བསླབ་བྱ་དྲུག་ལས། དེ་ཡང་ལུས་ཀྱི་བྱ་བ་གཉིས་ཏེ། ཆོས་ཀྱི་ཚུལ་ཤིང་ལག་པ་གཡས་པས་བཟུང་ཞིང་། གཡོན་པས་ཆོས་མ་ཡིན་པའི་ཚུལ་ཤིང་གཟུང་བ་དང་། གཡོགས་སམ་ཕྱེ་བ་གང་གིས་ཆོས་ཀྱི་ཚུལ་ཤིང་ལེན་པ་མང་བ་དེ་ལྟར་བྱའོ། །
ངག་གི་བྱ་བ་གཉིས་ཏེ། ཆོས་ཀྱི་ཚུལ་ཤིང་གི་ཡོན་ཏན་བརྗོད་པ་དང་། ཚེ་དང་ལྡན་པ་གསར་བུ་དག་གི་རྣ་དྲུང་དུ་གཤུབ་པའོ། །
དེ་ཡང་ཁྱོད་ཀྱི་མཁན་པོ་དང་སློབ་དཔོན་ལ་སོགས་པས་ཆོས་ཀྱི་ཚུལ་ཤིང་བླངས་ཀྱིས། ཁྱོད་ཀྱིས་ཀྱང་ཆོས་ཀྱི་ཚུལ་ཤིང་ལོང་ཞིག ཁྱོད་དེ་དག་དང་རྩོད་པར་གྱུར་ན་མ་ལེགས་སོ་ཞེས་སོ། །
ཡིད་ཀྱི་བྱ་བ་གཉིས་ཏེ། དགེ་འདུན་བྱེ་བར་མི་འགྱུར་བའི་བསམ་པ་བསྐྱེད་པ་དང་། ཆོས་ཀྱི་ཕྱོགས་སུ་ཞི་བར་འགྱུར་བའི་བསམ་པ་བསྐྱེད་པའོ། །
གཉིས་པ་ལེན་པ་པོས་ཇི་ལྟར་བྱ་བ་ནི་མི་བླང་བ་ལྔ་དང་། བླང་བ་དྲུག་སྟེ། ཆོས་མ་ཡིན་པའི་ཚུལ་ཤིང་མི་བླང་བ་དང་། ཐེ་ཚོམ་ཟ་ན་མ་དྲིས་པར་མི་བླང་བ་དང་། དབྱེན་དུ་འགྱུར་བའི་བསམ་པས་མི་བླང་བ་དང་། ཆོས་མ་ཡིན་པའི་ཕྱོགས་སུ་ཞི་བར་འདོད་པའི་བསམ་པས་མི་བླང་བ་དང་། དེ་གཉིས་འབྱུང་བར་འགྱུར་བ་ཤེས་ན་མི་བླང་བ་སྟེ་ལྔའོ། །
བླང་བ་དྲུག་ནི། མི་བླང་བ་ལྔ་ལས་ལྡོག་པ་ལྔ་དང་། མཉམ་ན་ཉན་ཐོས་ཆེན་པོའི་ཕྱིར་ཆོས་ཀྱི་ཚུལ་ཤིང་གཅིག་བླང་བའོ། །
གསུམ་པ་རྗེས་ཀྱི་བསླབ་བྱ་ནི་ཆོས་མ་ཡིན་པའི་ཕྱོགས་སུ་ཞི་བ་ལ་ཡང་སྐྱོ་སྔོགས་མི་བྱ་སྟེ་བྱེད་ན་ཉེས་བྱས་སུ་འགྱུར་རོ་ཞེས་ལུང་གཞི་ལས་གསུངས་སོ། །
ཆོས་ཀྱིས་ཉེ་བར་ཞི་བ་ལ་སྐྱོ་སྔོགས་བྱེད་ན་ནི་ལྟུང་བྱེད་དུ་སྔར་བཤད་ཟིན་ཏོ། །
ཡན་ལག་གི་དོན་ནི་ཆོས་མང་བའི་བློས་ཞེས་སོ། །
ཆོས་མང་བའི་བློས་ལེགས་པར་བཞག་པ་སྟེ། ཚུལ་ཤིང་གང་མང་བྱ་བ་འདི་ནི་ཆོས་ཐམས་ཅད་བདག་མེད་པ་ཡིན་མིན་ལ་རྩོད་པ་ལྟ་བུ་ཆོས་རྣམ་པར་གཏན་ལ་དབབ་པ་ལ་ཆོས་ཅན། ཚུལ་ཤིང་གང་མང་བྱར་རུང་སྲིད་པ་ཡིན་ཏེ། ཆོས་མང་པའི་བློས་ལེགས་པར་བཞག་ཏུ་རུང་བའི་ཕྱིར་རོ་ཞེས་ཊཱི་ཀ་ལས་གསུངས་སོ། །

དགེ་སློང་གིས་མྱོས་འགྱུར་འཐུངས་མ་འཐུངས་ལ་རྩོད་པ་ལྟ་བུ་ཚུལ་ཁྲིམས་རྣམ་པར་གཏན་ལ་དབབ་པ་ལ་ནི་ཆོས་ཅན། ཚུལ་ཁྲིམས་གཏན་ལ་དབབ་པ་ལ་ཆོས་གཏན་ལ་དབབ་པར་འདུ་ཤེས་འཁྲུལ་ན་ནི་འདུ་ཤེས་ཀྱི་ཆ་ནས་གང་མང་བྱ་བ་འདི་སྲིད་པས། དེ་བསལ་བའི་ཕྱིར་འདི་སྐད་བརྗོད་དེ་་་་་་དོན་གྱི་ཆ་ནས་ཚུལ་ཤིང་གང་མང་བྱར་རུང་བ་མི་སྲིད་དེ། ཆོས་མང་བའི་བློས་ལེགས་པར་བཞག་ཏུ་མེད་པའི་ཕྱིར་རོ་ཞེས་ཊཱི་ཀ་ལས་སོ། །
དེ་གང་གིས་གྲུབ་ན། གཞི་དེའི་སྐབས་ཀྱི་ཐ་མལ་པའི་ཤེས་པ་ནི་འགྱེད་པ་ཕྱོགས་གཉིས་འབའ་ཞིག་གི་བློ་དང་འབྲེལ་བ་ཡིན་པའི་ཕྱིར་རོ། །
གཞི་དེའི་སྐབས་ཀྱི་ཤེས་པ་དེ་འགྱེད་པ་གཉིས་དང་འབྲེལ་བ་ཡིན་པའི་ཕྱིར་རོ་ཞེས་བརྗོད་ན་ནི། ཆོས་རྣམ་པར་གཏན་ལ་དབབ་པ་ལ་ནི་ཆོས་ཅན། ཚུལ་ཤིང་གང་མང་བྱར་རུང་མི་སྲིད་པར་ཐལ།་་་་་འདོད་ན་གཞུང་དང་འགལ་ལོ། གཞི་དེའི་སྐབས་ཀྱི་ཤེས་པ་ནི་འགྱེད་པ་གཉིས་དང་འབྲེལ་བ་ཡིན་པའི་ཕྱིར་རོ་ཞེས་མ་ངེས་པ་ཞུགས་སོ། །
གཞི་དེའི་སྐབས་ཀྱི་ཤེས་པ་དེ་འགྱེད་པ་གཉིས་ཁོ་ན་དང་འབྲེལ་བ་ཡིན་པའི་ཕྱིར་རོ་ཞེས་བརྗོད་ན་ནི། རྟགས་མ་གྲུབ་སྟེ། ཐམས་ཅད་མཁྱེན་པའི་ཤེས་པ་དང་འབྲེལ་ཞིང་། ཡོན་ཏན་གསུམ་ལྡན་གྱི་དཔང་བོའི་ཤེས་པ་དང་ཡང་འབྲེལ་བས་སོ། །
ཆོས་ཕྱོགས་པའི་བློ་དང་ཆོས་མིན་ཕྱོགས་པའི་བློ་དེ་གཉིས་གང་མང་བ་ཇི་ལྟར་རྟོགས་པར་བྱ་ཞེ་ན། ཆེས་མང་བའི་བློས་ལེགས་པར་བཞག་པ་འདི་ལ་ཚུལ་ཤིང་འབྲིམ་པ་པོས་ཆོས་ཕྱོགས་པའི་བློ་དང་། ཆོས་མིན་ཕྱོགས་པའི་བློའི་གྲངས་གཟུང་ཞིང་བགྲང་བར་བྱ་བ་ཉིད་དོ། །
དེའང་ཕྱི་རོལ་ལུས་ཀྱི་ཚུལ་ཤིང་ལེན་པ་གང་མང་བ་ལས། ནང་གི་བསམ་པའི་ཕྱོགས་གཉིས་གང་མང་བའི་བློ་གཟུང་ཞིང་བགྲང་བར་བྱ་བའོ། །
འདི་ནི་འགྲེལ་ཆུང་ལས་ཚུལ་ཤིང་འཛིན་པས་བསམ་པ་གཟུང་བར་བྱ་སྟེ། དགེ་འདུན་མང་ཉུང་དུ་གྲངས་གཟུང་བའི་ཕྱིར་རོ་ཞེས་སོ། །
་་་་་དེས་ཚུལ་ཤིང་ངོ་བོ་གྲངས་མང་བ་ཡོད་ཀྱང་རིགས་རྣམ་པ་གཉིས་དག་ཉེ་བར་བཞག་གོ །འདུན་པ་སྦྱིན་པས་འཚོགས་པ་ནི་འགྲེལ་ཆུང་ལས་ཐ་དད་པ་སྦྱིན་པ་འདུས་པ་ཞེས་བཤད་ཅིང་། ཊཱི་ཀ་ལས་འདུན་པ་སྦྱིན་པའི་རྣམ་པས་འཚོགས་པ་ན་ཞེས་སོ། །
་་་་་ཁ་ན་མ་ཐོ་བ་མེད་པའི་གླེང་བ་ལ་ནི་ཞེས་སྔ་ཕྱི་བསྒྱུར་ཏེ་འཆད་ཀྱང་དེ་ལྟར་ན་གཞི་གཞན་རྗེས་སུ་སྒྲུབ་པ་མི་འདུས་པས། ལྟུང་བ་གཏན་ནས་མེད་པའམ། ལྟུང་བ་གཞན་ཡོད་ཀྱང་གང་ཞིག་གླེང་བའི་ཁ་ན་མ་ཐོ་བ་མེད་པ་ལ་ནི་དག་པ་སྦྱིན་ནོ། །
ལྟུང་བའི་ཕྱིར་རྩོད་པ་གཉིས་ལས། ཉེས་པ་ངོ་མི་ཤེས་པའི་རྩོད་པ་ནི་འོག་ཏུ་འཆད་དོ། །
ཉེས་པ་ངོ་ཤེས་པའི་དབང་དུ་བྱས་ནས་གླེང་བྱ་ལ་གསོ་བའི་ལྷག་མ་དང་བཅས་པའི་ལྟུང་བ་དང་བཅས་པ་ཉིད་ཀྱི་ཕྱིར་འཁྲུག་ལོང་རྣམ་པ་གསུམ་ཞེས་པ་སྟེ། བམ་པོ་ལྔ་བཅུ་པ་ལས་ལྟུང་བ་སྡེ་ལྔ་ལས་ལྷག་མ་དང་བཅས་པའི་ལྟུང་བ་གང་ཡང་རུང་བའོ་ཞེས་བཤད་དེ། གསོ་བའི་ལྷག་མ་མེད་པའི་ལྟུང་བ་བྱུང་ན་ནི་རྩོད་ཟླ་མ་ཡིན་པར་གྱུར་པས་རྩོད་པ་ཞི་བ་ཉིད་ཡིན་ཏེ་སྔར་བཤད་པ་བཞིན་ཡིན་ནོ། །
ཕྱིར་བཅོས་རྩྭ་བཀྲམ་པ་ལྟ་བུ། འདིར་རང་གི་རྣམ་བཤད་དང་ཊཱི་ཀ་ལས་དཔེར་ན་རྩྭ་བཀྲམ་པ་ནི་རྩྭ་ཐམས་ཅད་ཕན་ཚུན་ནས་རྩེ་སྤྲོད་དུ་ཉལ་བ་འདྲ་བར་ཕྱོགས་གཉིས་པོ་ཕན་ཚུན་ནས་འདུད་པར་འགྱུར་བའི་དེའི་མིང་དེ་སྐད་ཅེས་བྱའོ་ཞེས་སོ། །
བམ་པོ་ལྔ་བཅུ་པ་ལས། དཔེར་ན་རྩ་བཀྲམ་སྟེ་མགོ་སྤྲད་པ་ལྟ་བུར་སེམས་བཏུད་དེ། ཕན་ཚུན་གཉིས་ཀ་ནས་སྔགས་ལན་གསུམ་བརྗོད་པས་ཕྱིར་བཅོས་པར་བྱའོ་ཞེས་བཤད་དོ། །

་་་་་འདི་ལ་དགེ་སློང་མང་པོ་དག་གི་དོན་དུ་དགེ་འདུན་མ་ཡིན་པ་སྟེ་གང་ཟག་གཅིག་ལ་བཤགས་པར་བྱ་བ་ལྟུང་བྱེད་ལ་སོགས་པ་དག་ནི་་་་་་དགེ་སློང་གཅིག་གིས་གང་ཟག་མང་པོའི་ལྟུང་བ་རྣམས་ཕྱིར་བཅོས་པར་བྱའོ། །
འོ་ན་གང་ཟག་གཞན་གྱི་ལྟུང་བ་དེ། གང་ཟག་གཞན་གྱིས་བཤགས་པ་བྱེད་པ་འགལ་ལོ་ཞེ་ན། སྤྱིར་ན་ཕྱིར་བཅོས་ལ་རིགས་གསུམ་སྟེ། ལྟུང་བ་དག་བྱེད་ཀྱི་ཕྱིར་བཅོས་དང་། འགྱོད་པ་སེལ་བྱེད་ཀྱི་ཕྱིར་བཅོས་དང་། རྩོད་པ་ཞི་བྱེད་ཀྱི་ཕྱིར་བཅོས་སོ། །
དང་པོ་ནི་མིང་དང་རིགས་དང་ལྡན་པར་བརྗོད་ན་ཞེས་སོ། །
གཉིས་པ་ནི་སྨྱོས་པས་བྱས་པས་ཕྱིར་སངས་པ་ན་ཞེས་ཏེ། དེའི་ཊཱི་ཀ་ལས་་་་་་བཤགས་པ་དེ་ཡང་ལོག་པ་བསལ་བར་བྱ་བའི་ཕྱིར་ཡིན་གྱི་ལྟུང་བ་ཕྱིར་བཅོས་པའི་ཕྱིར་ནི་མ་ཡིན་ཏེ། སྨྱོས་པ་དང་སེམས་འཁྲུགས་པ་དང་ཚོར་བས་ཉེན་པ་དག་ལ་ལྟུང་བ་མེད་པའི་ཕྱིར་རོ་ཞེས་སོ། །
ཤིན་ཏུ་གསལ་བར་བཤད་དོ། །
གསུམ་པ་ནི་རྩྭ་བཀྲམ་པ་ལྟ་བུ་ཉིད་ཡིན་ཏེ། ཊཱི་ཀ་ལས་མང་པོ་དག་གི་དོན་དུ་གཅིག་གིས་ཕྱིར་འཆོས་པར་བྱེད་ན་ལྟུང་བའི་ཕྱིར་རྩོད་པ་ཉེ་བར་ཞི་བར་འགྱུར་རོ་ཞེས་སོ། །
འདི་ནི་རྩོད་པ་ཞི་བྱེད་ཀྱི་ཕྱིར་བཅོས་ཡིན་གྱི། ལྟུང་བ་དག་བྱེད་ཀྱི་ཕྱིར་བཅོས་ནི་མ་ཡིན་ཏེ། གང་ཟག་གཞན་གྱི་ལྟུང་བ་དེ་གང་ཟག་གཞན་གྱིས་བཤགས་པས་དག་པར་མི་རིགས་པའི་ཕྱིར་རོ། །
སྐབས་འདིར་འགྲེལ་ཆུང་ལས་དགེ་སློང་དུ་ཡོད་པའི་མིང་ནས་ཕྱུང་ལ་ཐམས་ཅད་ཀྱི་ཉེས་པའི་མིང་ནས་ཕྱུང་སྟེ། གཅིག་གིས་མཐོལ་ན་ཐམས་ཅད་ཚངས་པར་འགྱུར་རོ་ཞེས་བཤད་ཀྱང་། ལྟུང་བའི་ཕྱིར་རྩོད་པ་ཐམས་ཅད་དག་ཅིང་ཚངས་པར་འགྱུར་ཞེས་བསྟན་པ་ཡིན་གྱི། གཅིག་གིས་བཤགས་པ་བྱས་པས་གཞན་རྣམས་ཀྱི་ལྟུང་བ་དག་ཅིང་ཚངས་པ་མ་ཡིན་ནོ། །
འདི་ལ་གང་ཟག་མང་པོ་དག་གི་དོན་དུ། ལྟུང་བ་དུ་མ་དག་ཆོ་ག་གཅིག་གིས་དུས་ཅིག་ཅར་དུ་ཡང་ཕྱིར་བཅོས་སུ་རུང་ངོ་། །
འོ་ན་ཚུལ་ཇི་ལྟར་ལྟུང་བ་ཕྱིར་བཅོས་པར་བྱ་ཞེ་ན། གང་ཡིན་པ་ཞེས་པ་ལ་སོགས་པའི་ཆོ་ག་བརྗོད་ཅིང་ལྟུང་བའི་མིང་རིགས་སྨོས་པས་ལྟུང་བའི་ངོ་བོ་ཉིད་ངོ་ཤེས་པ་གཞན་ལ་སྣང་བར་བྱ་བ་སྟེ་གཞན་ལ་གོ་བར་བྱ་བས་ལྟུང་བ་ཕྱིར་བཅོས་སོ། །
གནས་གཅིག་གིས་དགེ་འདུན་ཐམས་ཅད་ལྟུང་བའི་ཕྱིར་རྩོད་པ་འབྱུང་སྟེ་་་་་་མཚམས་དེ་ན་ཡོད་པའི་དགེ་འདུན་མཐའ་དག་ཕྱོགས་གཉིས་སུ་ཆད་པ་ན། ལུང་གཞི་ལས་ཕྱོགས་གཅིག་ན་དགེ་སློང་གནས་བརྟན་བཤེས་གཉེན་གཙོ་བོ་གང་ཡིན་པ་དེས། རང་གི་ཕྱོགས་གཅིག་གི་དྲུང་ན་སོང་སྟེ། ཚིག་འདི་སྐད་ཅེས། ཚེ་དང་ལྡན་པ་དག་བདག་ཅག་ཆོས་འདུལ་བ་ལ་རབ་ཏུ་བྱུང་ནས་འཐབ་པར་གྱུར་པ་ནི་ཉེས་པ་རྙེད་ཀྱི། ལེགས་པ་མ་རྙེད་པས། ཚེ་དང་ལྡན་པ་དག་གཞི་འདི་ལ་ཁོ་བོ་དང་ཁྱེད་ཀྱི་ལྟུང་བ་བྱུང་བ་གང་ཡིན་པ་དེ་ཁོ་བོས་བདག་དང་ཁྱེད་ཀྱི་ཆེད་དུ། ཚེ་དང་ལྡན་པ་དེ་དག་གི་དྲུང་དུ་མཐོལ་ཞིང་བཤགས་པར་སྤྲོའོ་ཞེས་སྨྲ་བར་བྱའོ། །
དགེ་སྦྱོང་དེ་ལ་རང་གི་ཕྱོགས་ནས་དགེ་སློང་གཅིག་གིས་ཀྱང་མི་བཟློག་ཅིང་མི་གཤེན་དེ་ནས་དགེ་སློང་དེས་ཕྱོགས་ཅིག་ཤོས་ཀྱི་དྲུང་དུ་སོང་ནས་བླ་གོས་ཕྲག་པ་གཅིག་ཏུ་གཟར་ཏེ། རྒན་རིམ་ཇི་ལྟ་བ་བཞིན་དུ་འདུད་པ་བྱས་ལ་ཙོག་པོར་འདུག་ཏེ། ཚིག་འདི་སྐད་ཅེས་ཚེ་དང་ལྡན་པ་དག་གཞི་འདི་ལ་ཁོ་བོ་དང་ཚེ་དང་ལྡན་པ་དེ་དག་གི་ལྟུང་བ་བྱུང་བ་གང་ཡིན་པ་དེ་ཁོ་བོས་བདག་དང་ཚེ་དང་ལྡན་པ་དེ་དག་གི་ཆེད་དུ་ཁྱེད་ཀྱི་དྲུང་དུ་མཐོལ་ཞིང་བཤགས་པར་སྤྲོའོ་ཞེས་སྨྲ་བར་བྱའོ། །

ཞེས་་་་་་མཐོང་སྡོམ་འདྲི་བ་ཡང་ཊཱི་ཀས་དྲངས་པའི་ལུང་ལས་བཤད་དོ། །
གསུངས་སོ། །
དགེ་འདུན་ཕྱོགས་གཉིས་ན་ཆད་པ་ཡིན་་་་་་དེ་ལྟར་ཕྱོགས་གཅིག་གིས་ལྟུང་བ་བཤགས་པ་དེ་ཁོ་ན་བཞིན་དུ། ཕྱོགས་གཞན་གྱི་གནས་བརྟན་དེས་ཀྱང་རང་ཕྱོགས་པ་རྣམས་ལ་སྔ་མ་བཞིན་དུ་བརྗོད་ནས་གཞན་ཕྱོགས་དེ་དག་ལ་སྔ་མ་བཞིན་དུ་བཤགས་པར་བྱའོ་ཞེས་སྟོན་པའི་ཕྱོགས་གཞན་གྱིས་ཀྱང་རང་ཕྱོགས་རྣམས་ལ་ལྟུང་བ་ཕྱིར་བཅོས་པའི་བློ་མཐུན་པ་ཉིད་དུ་གྱུར་ན། གཞན་ཕྱོགས་དེ་དག་ལ་ཕྱིར་བཅོས་པར་བྱའོ། །
འདིར་འགྲེལ་ཆུང་ལས། ཕྱོགས་གཉིས་ཀ་ཕ་ཟད་ཚུ་ཟད་དུ་གྲལ་མཉམ་པར་འདུག་ལ་མཐོལ་བཤགས་བྱ་ཞེས་སོ། །
དེ་ལྟར་ཕན་ཚུན་བཤགས་པ་བྱས་ན། ལུང་གཞི་ལས་ཕྱོགས་གཉིས་པོ་མཚུངས་པ་ཉེ་བར་སྟོན་པར་བྱེད་ཅིང་ཕན་ཚུན་དུ་ལྟུང་བ་སྒྲོགས་པས་གླེང་བར་མི་བྱེད་ན་རྩོད་པ་ཞི་བ་ཡིན་ཞེས་གསུངས་སོ། །
དོན་ལ་ལྟུང་བ་མེད་པ་ལ་ནི་བཤགས་པ་བྱས་ཀྱང་ལྟུང་བ་དག་བྱེད་ཀྱི་བཤགས་པ་མི་འཆགས་སོ། །
ལྟུང་བ་མེད་ཀྱང་འགྱོད་པ་སེལ་བྱེད་ཀྱི་བཤགས་པ་ནི་འཆགས་སྟེ་སྔར་བཤད་དོ། །
གླེང་བྱེད་གཅིག་གིས་གླེང་བྱ་དུ་མ་ལ་ལྷན་ཅིག་གི་དངོས་པོས་དུས་གཅིག་ཏུ་ལྟུང་བ་གླེང་བ་ཉིད་དུ་རུང་སྟེ། གཅིག་གིས་དུ་མ་ལ་གླེང་དུ་རུང་བའོ། །
གླེང་བ་པོ་དུ་མས་གླེང་བྱ་གཅིག་ལ་གླེང་བ་ཉིད་ཀྱང་རུང་སྟེ། སྔ་མ་དེ་བཞིན་ནོ། །
དུ་མས་གཅིག་ལ་གླེང་དུ་རུང་བའོ། །
དུ་མས་དུ་མ་ལ་ཡང་གླེང་དུ་རུང་སྟེ། འདི་ཉིད་ཀྱི་ཊཱི་ཀ་དང་ལུང་ལས། དགེ་འདུན་གྱིས་དགེ་འདུན་ལ་ཡང་གླེང་དུ་རུང་ངོ་ཞེས་གསུངས་སོ། །
གླེང་བྱ་དང་གླེང་བྱེད་དུ་མི་རུང་བ་འདི་ལ་གྲངས་ཀྱི་བྱེ་བྲག་ནི་གྲངས་ཚད་ངེས་པ་མེད་དེ། གྲངས་ཇི་སྙེད་དགོས་པ་རུང་བ་ཉིད་དོ། །
ཤཱ་རིའི་བུ་ལྟ་བུའི་ལྟུང་བ་གླེང་བ་པོས་ནི་ལྟུང་བ་གླེངས་ཤིང་། འཆར་ཀ་ལྟ་བུའི་གླེང་བྱ་ནི་ལྟུང་བ་ཁས་མི་ལེན་ན། གཟུ་བོ་རྣམས་ཀྱིས་གང་ལ་གུས་པར་བྱ་ཞེ་ན། གླེང་བ་པོ་ལུས་དང་ངག་དག་གིས་ཞེས་ཏེ། གླེང་བྱེད་་་་་་ལུས་ངག་བསྡམས་པ་དང་སྡེ་སྣོད་ཤེས་པ་དག་ལོག་པར་མ་སྟོན་པ་སྟེ་ཡོན་ཏན་གསུམ་ལྡན་ཡིན་ན་དེ་ལ་གུས་པར་བྱས་ལ་གཟུ་བོ་རྣམས་ཀྱིས་གླེང་བྱ་ལ་ལྟུང་བ་ཡོད་པར་རྒལ་བའོ། །
གལ་ཏེ་གླེང་བྱ་ཡོན་ཏན་གསུམ་ལྡན་ཡིན་ན་དེ་ལ་གུས་པར་བྱས་ལ་ལྟུང་མེད་དག་རྒྱ་སྦྱིན་ནོ། །
གླེང་བྱ་གླེང་བྱེད་གཉིས་ཀ་ཡོན་ཏན་གསུམ་ལྡན་ཡིན་ན། ཆོས་མཁས་ཤིང་བྱང་བ་ལ་གུས་པར་བྱའོ། །
དེ་མཉམ་ན་ཆེས་ཡང་དག་པར་བསྡམས་པ་ལའོ། །
དེ་ཡང་མཉམ་ན་མི་མཐུན་པར་སྨྲ་བར་མི་སྲིད་དོ། །
དེ་ལྟར་ཡོན་ཏན་གསུམ་ལྡན་གྱི་ཡོན་ཏན་དང་པོ་ལས་བཟློག་པ་སྟེ་ཚུལ་ཁྲིམས་འཆལ་བ་དང་ཡོན་ཏན་གསུམ་པ་ལས་བཟློག་པ་སྟེ་ལོག་པར་སྟོན་པ་ལ་མཐུན་པར་མི་བྱའོ། །
གླེང་བ་པོ་དེ་ཚུལ་ཁྲིམས་་་་་་འཆལ་པ་དང་ལོག་པར་སྟོན་པའི་རྣམ་པ་དེ་ལྟ་བུ་མ་ཡིན་པ་ནི་ཡོན་ཏན་དང་པོ་དང་གསུམ་པ་དང་ལྡན་པའོ། །
ཡོན་ཏན་གཉིས་པའི་ཕྱེད་ལྡན་ཕྱེད་མི་ལྡན་པ་སྟེ་སྡེ་སྣོད་དག་ཚིག་འཛིན་ཅིང་དོན་མི་ཤེས་པ་ལ་ཞེས་པའོ། །
ཡོན་ཏན་་་་་་གསུམ་དང་ལྡན་པ་ལ་གུས་པར་བྱའོ་ཞེས་སྔར་སྨོས་ན། དེ་ལ་བརྟག་པ་ཙམ་ཡང་མི་བྱའམ་ཞེ་ན། གླེང་བ་པོ་ཡོན་ཏན་གསུམ་ལྡན་དེ་ལ་གླེང་བའི་བསམ་པ་རྟོགས་པར་བྱ་བའི་ཕྱིར་ཚིག་གི་སྒོ་ནས་རྒལ་ཞིང་བསམ་པའི་སྒོ་ནས་བརྟག་པར་བྱ་སྟེ། ཊཱི་ཀ་ལས་སེམས་ཀྱི་སྤྱོད་པ་ནི་གཡོ་བ་ཡིན་པས་སྔར་སྡིག་པ་ལ་མ་ཞུགས་ཀྱང་ཕྱིས་འཇུག་པར་འགྱུར་སྲིད་པས་སོ་ཞེས་སོ། །

གླེང་བ་པོས་ལྟུང་བ་གླེང་ཞིང་གླེང་བྱ་ནི་ཉེས་པ་ཁས་མི་ལེན་ན། དེས་ཉེས་པ་མ་བྱས་པའམ་དཔང་པོ་གཞན་ཡོད་པ་ནི། དེ་ལ་གཟུ་བོ་དགེ་འདུན་རྣམས་ཀྱིས་དེ་གསུམ་གང་གི་ཚིག་བཙན་པར་བྱ་ཞེ་ན། ལྟུང་བ་ཡོད་མེད་ཇི་ལྟ་བ་བཞིན་དུ་སྨྲ་བ་པོ་བདེན་པ་མཐོང་བ་ཉིད་དང་ཡོན་ཏན་ལས་ཆེས་མཆོག་ཏུ་གྱུར་པ་ཁྱིམ་པ་ཡང་རུང་གླེང་བྱ་གླེང་བྱེད་ལས་གཞན་དཔང་པོ་ཚད་མར་བྱ་སྟེ་རང་གི་རྣམ་བཤད་ལས་གཞན་དག་ཚད་མར་བྱས་ཏེ་དེ་དག་ཆེ་གཞིར་དྲི་བར་བྱའོ་ཞེས་གསུངས་སོ། །
དེ་ལྟར་དཔང་པོ་ཚད་མར་བྱ་བ་ཁོ་ནར་ཟད་དམ་ཞེ་ན། དཔང་པོ་དང་གླེང་བྱ་གླེང་བྱེད་དང་གསུམ་པོ་དེ་རྣམས་ཀྱི་ནང་ནས་གང་ཡོན་ཏན་ལས་ཆེས་མཆོག་ཏུ་གྱུར་པ་དེ་ཚད་མར་བྱ་སྟེ། སྨྲ་བ་པོ་ཞེས་པའི་རང་གི་རྣམ་བཤད་ལས་འདིར་་་་་་གསུམ་པོ་ཐམས་ཅད་ཉིད་དེ་དོན་བརྗོད་པའི་དཔང་པོ་དང་གླེང་བར་བྱ་བ་དང་གླེང་བར་བྱེད་པ་སྨྲ་བ་པོ་ཉིད་ཀྱིས་གཟུང་བར་རིག་པར་བྱའི། ཆེ་གཞིར་གྱུར་པ་་་་་་ཁོ་ན་ཉིད་ཀྱིས་ནི་མ་ཡིན་ནོ་ཞེས་གསུངས་སོ། །
ཚད་མར་བྱའོ་ཞེས་པའི་འགྲེལ་ཆུང་ལས་་་་་་དགེ་སློང་གཅིག་ལ་ཁྱིམ་པ་གཅིག་དང་དགེ་སློང་གཅིག་དང་གཉིས་ཀྱིས་བརྒལ་ཏེ་ཁྱིམ་པ་ནི་རྒྱུན་དུ་ཞུགས་པའི་འབྲས་བུ་ཐོབ་པ་ཡིན་པ་ལ། དགེ་སློང་ནི་ཐ་མལ་པ་ཡིན་ན་ཁྱིམ་པ་དེ་བརྒལ་བའི་ཚིག་བཙན་པར་བྱའོ། །
དགེ་སློང་གཉིས་ཀྱིས་རྒོལ་ན་གང་ཡོན་ཏན་དང་ལྡན་པ་དང་འབྲས་བུ་ཐོབ་པ་བཙན་པར་བྱའོ་ཞེས་གླེང་བྱེད་ཀྱི་ཚིག་བཙན་པར་བྱ་བ་བཤད་པ་དང་ཡང་མཐུན་ནོ། །
དགེ་སློང་འདི་ཉེས་སྤྱོད་བྱེད་པ། བདག་གིས་ཀྱང་མཐོང་ངོ་ཞེས་ཟེར་བའི་གང་ཟག་ཆེ་གཞི་འམ་དཔང་པོ་ཡོད་ན་གཟུ་བོ་དགེ་འདུན་རྣམས་ཀྱིས་ཇི་ལྟར་བྱ་ཞེ་ན་ཉེས་སྤྱོད་བྱེད་པ་མཐོང་བའི་ཆེ་གཞི་དེ་ཟླ་བོ་གཞན་དང་བཅས་པ་ཉིད་ཡིན་ན། གཞན་དེ་ལ་དྲི་ཞིང་དེ་དག་གི་ཚིག་བསྟུན་པར་བྱའོ། །
དེ་ལྟར་ཚིག་བསྟུན་པ་ན། གཅིག་ན་རེ་དགེ་སློང་ཆང་འཐུང་བ་མཐོང་ཟེར་ལ། གཅིག་ན་རེ་འདིས་ཆང་མ་འཐུངས་ཀྱི་ཧྭགས་ཀྱི་ཆུ་འཐུངས་སོ་ཞེས་ཟེར་ན་ཞེས་ལུང་ཞུ་བ་ལས་གསུངས་པ་ལྟར། དེ་དག་གི་ཚིག་མ་མཐུན་པས་དགེ་འདུན་རྣམས་ཐེ་ཚོམ་དུ་གྱུར་ན་ཇི་ལྟར་བྱ་ཞེ་ན། དོན་གང་ལ་ཐེ་ཚོམ་ཉིད་དུ་གྱུར་ན་དོན་དེ་ཤེས་པ་ཉིད་མ་ཡིན་ཏེ་ཊཱི་ཀ་ལས་ངེས་པའི་ཤེས་པ་མ་སྐྱེས་པའི་ཕྱིར་རོ་ཞེས་སོ། །
གླེང་བྱ་དེ་ཉིད་ལ་ཅི་ཁྱོད་ཀྱིས་བྱས་སམ་མ་བྱས་ཞེས་དྲིས་ལ་གླེང་བྱའི་ཚིག་བཙན་པར་བྱའོ། །
དོན་དེ་ལྟར་ཞུ་འགྲེལ་ལས་སོ། །
བདེན་པ་མཐོང་བ་ཉིད་དང་ཡོན་ཏན་ལས་ཆེས་མཆོག་ཏུ་གྱུར་པའི་ཆེ་གཞི་དེ་ལ་གླེང་བྱ་ལ་ལྟུང་བ་བྱུང་བར་ངེས་པར་གྱུར་པ་ནི་གླེང་བྱ་རང་གི་ལྟུང་བ་ཁས་བླངས་པ་དང་འདྲ་སྟེ། ལྟུང་བའི་ཕྱིར་རྩོད་པ་དེ་ཞི་བའོ། །
ཞུ་འགྲེལ་ལས། རྩོད་པ་དེའི་རྒྱུ་མཚན་ཅན་གྱི་ཐེ་ཚོམ་དང་བྲལ་བའི་ཕྱིར་ཞེས་བཤད་དོ། །
ད་ནི་ཉེས་པ་ངོ་མི་ཤེས་པའི་རྩོད་པ་ཞི་བྱེད་སྟོན་ཏེ། ལྟུང་བའི་ཕྱིར་རྩོད་པ་གླེང་བྱས་ལྟུང་བ་མི་དྲན་པ་འདི་ལ་ལྟུང་བ་དེའི་ངོ་བོ་ཉིད་འཚོལ་བ་དང་མཐུན་པ་སྦྱིན་ནོ། །
འོ་ན་ངོ་བོ་ཉིད་འཚོལ་བ་དང་མཐུན་པ་སྦྱིན་པའི་ཡུལ་ནི་གང་ཞེ་ན་ངེས་པ་དང་བྲལ་བ་སྟེ། རང་ལ་ལྟུང་བ་བྱུང་བ་དེ་བསམ་པ་ཐག་པ་ནས་མི་དྲན་ནས་ལྟུང་བ་བྱུང་བ་མི་དྲན་ནོ་ཞེས་ཟེར་བ་ནི་བརྗེད་པའི་སྒོ་ནས་ཁྱད་དུ་གསོད་པ་ཡིན་ནོ། །
བརྗེད་པའི་སྒོ་ནས་ཁྱད་དུ་གསོད་པ་དང་། ཤེས་བཞིན་དུ་ཁྱད་དུ་གསོད་པ་གཉིས་ལས། སྔ་མ་ནི་ངོ་བོ་ཉིད་འཚོལ་བ་སྦྱིན་པ་འདིའི་ཡུལ་ཡིན་ལ། ཕྱི་མ་ནི་སྤྱིར་བཏང་ལ་མ་མཐོང་བ་གནས་ནས་དབྱུང་བའི་ནན་ཏུར་བྱ་བའི་ཡུལ་ཡིན་ནོ། །

གླེང་བྱེད་དགེ་འདུན་ལ་བདག་ལ་ལྟུང་བ་བྱུང་ངོ་ཞེས་སྔར་ཁས་བླངས་ནས་ཕྱིས་འགྱུར་ཏེ་ལྟུང་བ་བྱུང་བ་མི་དྲན་ནོ་ཞེས་ཟེར་ཏེ་བརྗེད་པའི་སྒོ་ནས་ཁྱད་དུ་གསོད་ན་ལྟུང་བའི་ངོ་བོ་ཉིད་ངེས་པར་འཛིན་དུ་གཞུག་པའི་ཕྱིར་ལྟུང་བའི་ངོ་བོ་ཉིད་དྲན་པ་ལ་ངེས་པར་སྦྱོར་བ་སྦྱིན་ནོ། །
ས་གཞན་ན་གནས་པའི་སྤྱོད་པ་དེ་ནི་ལྟུང་བ་དེའི་ངོ་བོ་འཚོལ་བ་་་་་་སྟེ་ལྟུང་བ་དེ་དྲན་པ་ལ་ཕན་པ་ཡིན་པའི་ཕྱིར་དེའི་ངོ་བོ་ཉིད་འཚོལ་བ་དང་མཐུན་པ་ཞེས་བྱ་བ་ཉིད་དོ། །
རྒྱ་གར་གྱི་འདུལ་འཛིན་ཁ་ཅིག་གིས། ངོ་བོ་ཉིད་འཚོལ་བའི་ཆོ་ག་འདི་ནན་ཏུར་གྱི་ཚུལ་དུ། མི་འདོད་བཞིན་བྱ་བར་བསྟན་ཏོ། །
དེ་ལ་སྒྲུབ་བྱེད་ལྟར་སྣང་གསུམ་སྟེ། དགེ་འདུན་གྱི་མངོན་སུམ་དུ་གཞག་པ་ལ་བྱ་བ་ནི་ནན་ཏུར་གྱི་ཚུལ་ལུགས་ཡིན་པ་ལ། ངོ་བོ་ཉིད་འཚོལ་དུ་གཞུག་པ་འདི་ལུང་ལས་དགེ་སློང་ཤི་རི་ཀ་འདི་དགེ་འདུན་གྱི་དབུས་སུ་གཞག་པར་བྱ་ཞེས་གསུངས་པའི་ཕྱིར་དང་། གལ་ཏེ་སྦྱིན་པའི་ལས་ཡིན་ན་ནི་རྒན་པའི་མཐར་འདུག་སྟེ་གསོལ་བ་འདེབས་པའི་ཆོ་ག་གསུང་པར་རིགས་པ་ལས། ལུང་རྣམ་འབྱེད་ལས་གསོལ་བ་འདེབས་པའི་ཆོ་ག་མ་གསུངས་པའི་ཕྱིར་དང་། མཇུག་ཏུ་བཟོད་པ་གསོལ་དགོས་པའི་ཕྱིར་ཏེ། དཔེར་ན་བསྡིགས་པ་ལ་སོགས་པ་བཞིན་ནོ། །
ཞེས་ཟེར་རོ། །
ནན་ཏུར་ཏུ་འདོད་པ་དེ་ནི་ཆོས་ཅན་མི་བཟང་སྟེ། མདོ་སྡེ་ལས་རང་གིས་གསོལ་བ་ལན་གསུམ་དུ་འདེབས་དགོས་པར་གསུངས་པ་དང་འགལ་བའི་ཕྱིར་རོ། །
དེ་ཡང་ལུང་གཞི་་་་་་སྟེ་སྔ་མ་རྣམས་ནི་མདོ་སྡེ་ཞེས་པ་ལུང་ཕྲན་ཚེགས་ལས་ཡིན་གསུངས་པ་ནོར་ལས་དགེ་སློང་མི་བཞི་ནན་པའི་མཐར་ཙོག་ཙོག་པོར་འདུག་ལ་ཐལ་མོ་སྦྱར་ཏེ། དེའི་ངོ་བོ་ཉིད་དུ་འཚོལ་དུ་གཞུག་པར་གསོལ་བར་བྱ་སྟེ། བདག་དགེ་སློང་མི་བཞི་ལ་དེའི་ངོ་བོ་ཉིད་འཚོལ་དུ་གཞུག་པ་སྩལ་དུ་གསོལ། དེ་སྐད་ལན་གསུམ་བརྗོད་པར་བྱའོ། །
དེའི་འོག་ཏུ་དེའི་ངོ་བོ་ཉིད་འཚོལ་དུ་གཞུག་པ་སྦྱིན་པར་བྱའོ་ཞེས་གསུངས་སོ། །
ལུང་གཞི་ལ་མདོ་སྡེ་ཞེས་བཏགས་པ་ནི་ལས་རྒྱུ་འབྲས་མང་དུ་སྟོན་པའི་ཆ་ནས་མདོ་སྡེ་དང་འདྲ་བའི་ཕྱིར་རོ། །
དེ་ལྟར་འདི་ལ་ལུང་རྣམ་འབྱེད་ལས་གསོལ་བ་འདེབས་པ་མ་གསུངས་ཀྱང་། ལུང་གཞི་ལས་གསོལ་བ་འདེབས་པ་གསུངས་སོ། །
དགེ་འདུན་གྱི་དབུས་སུ་བཞག་པ་ལ་བྱ་བར་གསུངས་པ་དང་། མཇུག་ཏུ་བཟོད་པ་གསོལ་དགོས་པ་ཙམ་གྱིས་ནི་ནན་ཏུར་ཡིན་དགོས་པའི་ཁྱབ་པ་མེད་དོ། །
གནོད་བྱེད་གཞན་ཡང་ངོ་བོ་ཉིད་འཚོལ་བ་འདི་ནན་ཏུར་ཡིན་ན་ནི། ནན་ཏུར་གྱི་སྐབས་སུ་གསུང་བར་རིགས་པ་ལས། ལུང་ལས་རྩོད་པ་ཞི་བར་བྱེད་པའི་སྐབས་སུ་གསུངས་པ་དེ་སྐབས་འཚོལ་བའི་སྐྱོན་དུ་འགྱུར་རོ་ཞེས་ཤུགས་ཀྱིས་བསྟན་ཏེ།་་་་་དེ་ཡང་འདི་སྐད་དུ། ངོ་བོ་ཉིད་འཚོལ་བ་འདི་ཆོས་ཅན། ལུང་ལས་ནན་ཏུར་གྱི་སྡེ་ཚན་ལས་ལོགས་ཤིག་གསུངས་པ་དེ་མི་འཐད་པར་ཐལ། ནན་ཏུར་ཡིན་པའི་ཕྱིར་རོ། །
རྟགས་ཁས་བླངས་སོ། །
འདོད་ན་ལུང་གཞི་ལས་ངོ་བོ་ཉིད་འཚོལ་བ་ནི་ནན་ཏུར་གྱི་སྡེ་ཚན་གྱི་སྐབས་སུ་མ་གསུངས་པར་རྩོད་པ་ཞི་བྱེད་ཀྱི་སྐབས་སུ་གསུངས་པ་དང་འགལ་ཞེས་བརྗོད་པའི་དེ་ལ་ཕ་རོལ་པོའི་ལན་ནི། ངོ་བོ་ཉིད་འཚོལ་བ་འདི་ནན་ཏུར་ཡིན་ཡང་རྩོད་པ་ཞི་བྱེད་ཀྱི་ཆོས་ཡོད་པས་ལུང་ལས་རྩོད་པ་ཞི་བྱེད་ཀྱི་སྐབས་སུ་བསྟན་ཏེ། ནན་ཏུར་གྱི་སྡེ་ཚན་ལས་ལེགས་ཤིག་ཏུ་གསུངས་སོ་ཞེ་ན། ནན་ཏུར་ཡིན་ན་ནི། རྩོད་པ་ཉེ་བར་ཞི་བ་ཉིད་ཀྱིས་ནན་ཏུར་གྱི་སྡེ་ཚན་ལས་ལོགས་ཤིག་ཏུ་མཛད་པར་ནི། བཅོམ་ལྡན་འདས་མི་བཞེད་དོ། །

དེ་ལྟར་མི་བཞེད་པར་ཅིས་ཤེས་ན་འཐབ་ཀྲོལ་བྱེད་པ་ལ་བསྡིགས་པ་ལ་སོགས་པ་ནི་རྩོད་པ་ཞི་བྱེད་ཀྱི་ཆོས་ཡོད་ཀྱང་། ནན་ཏུར་དེ་ཉིད་ཡིན་པས་ནན་ཏུར་གྱི་སྡེ་ཚན་ལས་ལོགས་ཤིག་ཏུ་ལུང་ལས་རྣམ་པར་མ་བཞག་པའི་ཕྱིར་རོ། །
བསྡིགས་པ་ལ་སོགས་པ་ནི་ཞེས་པའི་སོགས་པའི་སྒྲས་ནི་འཐབ་ཀྲོལ་ལ་འབད་པས་མ་ལོག་པ་གནས་ནས་དབྱུང་བ་དང་། འཐབ་ཀྲོལ་གྱི་རྒྱུ་ཉེ་བར་བསྒྲུབ་པ་གནས་ནས་དབྱུང་བ་བསྡུའོ། །
ཕྱོགས་སྔ་མ་ན་རེ་ངོ་བོ་ཉིད་འཚོལ་བ་ཆོས་ཅན། ནན་ཏུར་ཡིན་ཏེ། ལྟུང་བ་ཡོད་ལ་ཤེས་བཞིན་དུ་མ་མཐོང་ངོ་ཞེས་ཟེར་བའི་ཡུལ་ལ་སྒྲུབ་པའི་ཕྱིར་རོ། །
དཔེར་ན་མ་མཐོང་བ་གནས་ནས་དབྱུང་བའི་ནན་ཏུར་དང་འདྲའོ་ཞེ་ན། གཏན་ཚིགས་དེ་མ་གྲུབ་སྟེ། གལ་ཏེ་ཁྱེད་ལ་དེ་གྲུབ་ན། དེ་ལ་ཧ་ཅང་ཐལ་བ་བརྗོད་པ་ནི། དེ་ཤེས་བཞིན་དུ་ཁྱད་དུ་གསོད་དོ་སྙམ་ན་ནི། ཡོད་བཞིན་དུ་མ་མཐོང་བ་ཉིད་ཀྱི་ཤེས་པ་དགེ་འདུན་རྣམས་ལ་སྐྱེ་བའི་ཕྱིར་ཡུལ་དེ་ལ་མ་མཐོང་བ་གནས་ནས་དབྱུང་བའི་ནན་ཏུར་བྱ་བར་རིགས་ཀྱི། ཡུལ་དེ་ལ་ངོ་བོ་ཉིད་འཚོལ་བ་མཐུན་པ་འདི་བྱ་བ་མ་ཡིན་པར་ཐལ་བར་འགྱུར་རོ་ཞེས་སྟོན་པ་ནི། བདག་ཉིད་ལ་ལྟུང་བ་ཡོད་ལ་དེ་ཤེས་བཞིན་དུ་མ་མཐོང་ངོ་ཞེས་ཟེར་ཞིང་ཁྱད་དུ་གསོད་དོ་སྙམ་ན་ཆོས་ཅན། ཡུལ་དེ་ལ་ངོ་བོ་ཉིད་འཚོལ་བ་དང་མཐུན་པས་འདི་བྱ་བ་མ་ཡིན་པར་ཐལ། ལྟུང་བ་ཡོད་ལ་ཤེས་བཞིན་དུ་མ་མཐོང་ངོ་། །
ཞེས་ཟེར་རོ་སྙམ་དུ་འཛིན་པ་ཉིད་ཀྱི་ཤེས་པ་དགེ་འདུན་རྣམས་ལ་སྐྱེ་བའི་ཕྱིར་རོ་ཞེས་་་་་་ལྟུང་བ་དེ་ཡོད་བཞིན་དུ་མ་མཐོང་ཞེས་ཟེར་བ་ལྟ་བུའི་བློ་དགེ་སློང་རྣམས་ལ་སྐྱེ་བའི་ཕྱིར་རོ་ཞེས་རང་གི་རྣམ་བཤད་དང་ཊཱི་ཀ་ལས་བཤད་དོ། །
པའོ། །
ཐལ་འགྱུར་དེ་ནི་འདོད་ན་རང་གི་རྣམ་བཤད་དང་ཊཱི་ཀ་ལས། ངོ་བོ་ཉིད་འཚོལ་བ་དང་མཐུན་པ་སྦྱིན་པ་འདིའི་སྐབས་མེད་པར་ཐལ་བར་འགྱུར་རོ་ཞེས་གསུངས་པ་བཞིན་དུ་ཐལ་འགྱུར་བརྗོད་དོ། །
་་་་་ལྟུང་བ་ཡོད་ལ་ཤེས་བཞིན་དུ་མ་མཐོང་ངོ་ཞེས་ཟེར་བ་དེ་ཆོས་ཅན། ཡུལ་དེ་ལ་ངོ་བོ་ཉིད་འཚོལ་བ་དང་མཐུན་པ་ཉིད་བྱ་བ་མིན་པའི་ཕྱིར། ཡུལ་དེ་ལ་ངོ་བོ་ཉིད་འཚོལ་བ་དང་མཐུན་པར་བྱར་རུང་བའི་སྐབས་མེད་པར་ཐལ་ཏེ། འདོད་ན་ནི་ངོ་བོ་ཉིད་འཚོལ་བ་འདི་ལྟུང་བ་ཡོད་ལ་ཤེས་བཞིན་དུ་མ་མཐོང་ཞེས་ཟེར་བའི་ཡུལ་ལ་སྒྲུབ་ཅེས་ཟེར་བའི་དམ་བཅའ་ཉམས་སོ། །
དེས་ན་ངོ་བོ་ཉིད་འཚོལ་བ་སྦྱིན་པའི་ཡུལ་ནི་བརྗེད་བཞིན་དུ་ཁྱད་དུ་གསོད་པ་ཡིན་གྱི། ཤེས་བཞིན་དུ་ཁྱད་དུ་གསོད་པ་ནི་མ་ཡིན་ནོ། །
གལ་ཏེ་ཤེས་བཞིན་དུ་ཁྱད་དུ་གསོད་ན་ནི་སྤྱིར་བཏང་ལ་མ་མཐོང་བ་གནས་ནས་དབྱུང་བའི་ནན་ཏུར་བྱ་བའི་ཡུལ་ཡིན་ནོ། །
དམིགས་བསལ་ནི་དེ་མ་མཐོང་ངོ་ཞེས་ཟེར་ན་ཡང་ངོ་། །
ཞེས་དེ་ལ་བསྐྲད་པ་ནན་ཏུར་བྱ་བར་གསུངས་སོ། །
་་་་་དེ་ཤེས་བཞིན་དུ་ཞེས་པའི་མདོ་འདི་ལ་དེང་སང་ཕལ་ཆེར་དགེ་སྦྱོར་བ་འདི་ལྟར་མཛད་དེ་ཤེས་བཞིན་དུ་ཁྱད་དུ་གསོད་དོ་སྙམ་ན་ཆོས་ཅན། ཡོད་བཞིན་དུ་མ་མཐོང་བ་ཉིད་ཀྱིས་ཤེས་པ་སྐྱེ་བའི་ཕྱིར་མ་མཐོང་བ་གནས་ནས་དབྱུང་བའི་ནན་ཏུར་བྱེད་པར་ཐལ་ཞེས་སོ། །
དེ་ནི་རྟགས་མ་ངེས་པ་ཞུགས་ཏེ་ཕྱིར་བཅོས་ཀྱི་གཞི་ལས་དེ་མ་མཐོང་ངོ་ཞེས་ཟེར་ན་ཡང་ངོ་ཞེས་གསུངས་པའོ། །
གལ་ཏེ་དེའི་ངོ་བོ་ཉིད་འཚོལ་བ་འདི་ནན་ཏུར་མ་ཡིན་ན། ལུང་མ་མོ་ལས་དེའི་ངོ་བོ་ཉིད་འཚོལ་བས་ཆད་པ་བཅད་པ་དང་འགལ་ཞེ་ན། འདི་ནི་རང་གིས་གསོལ་བ་བཏབ་སྟེ། ཆད་ལས་བྱེད་པར་རང་གིས་ཞུས་པ་ཡིན་པས། མི་འདོད་བཞིན་དུ་བྱེད་པའི་ནན་ཏུར་མ་ཡིན་ཏེ། དཔེར་ན་སྤོ་བ་སྤྱོད་པའི་ཆད་ལས་དེ། ཆད་ལས་ཡིན་ཡང་ནན་ཏུར་མ་ཡིན་པ་བཞིན་ནོ། །

རྩོད་པ་་་་་་ཉེ་བར་ཞི་བར་བྱ་བའི་ཕྱིར་འབད་པ་མི་བསྐྱེད་པར་མི་བྱ་སྟེ། དགེ་སློང་གིས་འབད་པར་མི་བྱེད་ན་ཉེས་བྱས་སུ་འགྱུར་ཞེས་གཞུང་འདིས་བསྟན་ཏོ། །
སྐབས་འདིར་འགྲེལ་ཆུང་ལས་ནི་་་་་་རྩོད་པ་རྣམ་པ་བཞི་ལ་ཞི་བ་རྣམ་པ་བདུན་གྱིས་ཚུལ་བཞིན་དུ་ཞི་བར་མ་བྱས་ན་དགེ་འདུན་ཐམས་ཅད་དབྱེན་གྱིས་སྦོམ་པོར་འགྱུར་རོ་ཞེས་སོ། །
སྦོམ་པོར་བཤད་དེ་་་་་་ཉེས་བྱས་ལ་སྦོམ་པོ་བཏགས་པ་བ་ལ་དགོངས་སོ་ཞེས་རིགས་སོ། །
རྩོད་པ་ཞི་བར་བྱ་བའི་ཕྱིར་འབད་པར་མི་བྱེད་ན་ལྟུང་བྱེད་དུ་འགྱུར་བ་ཡང་ཡོད་དེ། དགེ་སློང་མའི་རྣམ་འབྱེད་ལས་འཁྲུག་ལོང་ཡལ་བར་འདོར་བའི་ལྟུང་བྱེད་དོ་ཞེས་སྔར་བཤད་ཟིན་ཏོ། །
རྩོད་པ་ཞི་བྱེད་གང་ཡིན་པ་ཐམས་ཅད་ནི་བྱ་བའི་ལས་ཀྱིས་རྩོད་པ་ལ། དངོས་སམ་བརྒྱུད་པའི་སྒོ་ནས་ཞི་བྱེད་དུ་འཇུག་པའོ། །
དེ་ཡང་ལས་ལ་མཐུན་པ་སྦྱིན་པ་ནི་དངོས་སུ་ཞི་བྱེད་དུ་འཇུག་ལ། མངོན་སུམ་དང་གང་མང་ལ་སོགས་ཞི་བྱེད་་་་་་མངོན་སུམ་དྲན་པ་མ་མྱོས་དང་། །
དེ་བཞིན་གང་མང་ངོ་བོ་ཉིད། །
རྩྭ་རྣམས་བཀྲམ་པ་ལྟ་བུ་དང་། །
ཁས་བླང་བར་ནི་བྱ་བའོ། །
ཞེས་གསུངས་པ། གཞན་བདུན་པོ་རྣམས་ནི་བརྒྱུད་པའི་སྒོ་ནས་ཞི་བྱེད་དུ་འཇུག་སྟེ། དེ་ཡང་འགྱེད་པའི་ཕྱིར་རྩོད་པ་ལ་སོགས་གཞན་བྱུང་བ་ལ་བརྟེན་ནས་འཁོན་ཞུགས་ཏེ་ལས་ལ་མཐུན་པ་མི་སྦྱིན་པ་འདི་འབྱུང་བ་ཡིན་ལ། མངོན་སུམ་དང་གང་མང་ལ་སོགས་པ་་་་་་རྩོད་པ་གཞན་དེ་ཞི་བྱེད་གཞན་གྱིས་ཞི་བར་བྱས་པས་ན། ལས་ལ་མཐུན་པ་སྟེར་བར་འགྱུར་བས། བརྒྱུད་ནས་བྱ་བ་ལས་ཕྱིར་གྱི་རྩོད་པའི་ཞི་བྱེད་དུ་འཇུག་པའོ། །
དགེ་འདུན་གྱི་ཐ་སྙད་ལ་འཚོགས་པར་དབྱུང་བ། ཞེས་པ་ནི་གཟུ་བོ་དང་གསལ་བ་དང་གསལ་བའི་གསལ་བ་སྟེ། རང་གི་རྣམ་བཤད་དང་ཊཱི་ཀ་ལས་གཟུ་བོ་ལ་སོགས་པ་ཞེས་བཤད་དོ། །
དེ་དག་ནི་དགེ་འདུན་འཚོགས་པའི་མངོན་སུམ་དུ་གསལ་བར་ཕྱུང་སྟེ་དགེ་འདུན་ཚོགས་པས་བསྐོ་དགོས་པས་ན། དགེ་འདུན་གྱི་ཐ་སྙད་ལ་འཚོགས་པར་དབྱུང་བ། ཞེས་སོ། །
སྲོག་གམ་བསྙེན་པར་རྫོགས་པ་ལས་ཉམས་ན། སྐབས་འདིའི་རྩོད་པ་ཐམས་ཅད་ཞི་བ་ཉིད་ཡིན་ནོ། །
ཞི་བ་ཉིད་ཡིན་གྱི་་་་་་ཞི་བྱེད་ནི་མ་ཡིན་ཏེ། མངོན་སུམ་དང་གང་མང་ལ་སོགས་་་་་་ཞི་ཟིན་པ་ཉིད་ཡིན་པའི་ཕྱིར་རོ། །
སྤང་བ་ཉིད་ནི་སྤང་བར་བྱ་བ་ཉིད་ཕམ་པ་བྱུང་བ་སྟེ། ལུང་ལས་གནས་པར་མི་བྱ་བ་ཉིད་ཅེས་གསུངས་སོ། །
གཞན་དུ་སོང་བ་ནི། འགྲེལ་ཆུང་ལས། རྒོལ་བའི་དགེ་སློང་ཡུལ་ལས་ཐག་རིང་པོ་ཞིག་ཏུ་སོང་ནའང་འཐབ་མོ་ཞི་བར་འགྱུར་རོ་ཞེས་སོ། །
རྣམ་བཤད་ཉི་མའི་འོད་ཟེར་ལས་རྩོད་པའི་གཞིའི་རྣམ་པར་བཤད་པ་རྫོགས་སོ།།  ༈  །།ད་ནི་གནས་མལ་གྱི་གཞི་འཆད་དེ། སོ་སོ་ཐར་པའི་སྡོམ་པས་མཆོག་ལ་ཞེས་སོ། །
འདིའི་སྤྱི་དོན་ལ་གཉིས་ལས། དང་པོ་་་་་་ཕྱག་བྱས་པའི་དགོས་པའི་དོན་ནི། ཕྱག་བྱ་བར་འོས་པ་ལ་ཕྱག་བཙལ་ལྟུང་བ་བྱུང་བ་དེ་ཁེགས་པ་དང་། དགེ་བའི་ཆོས་རྣམས་འཕེལ་བར་འགྱུར་བ་སྟེ། ལུང་གཞི་ལས། ཕྱག་དང་བསྙེན་བཀུར་གྱི་རིམ་པ་ལ་བརྟེན་ནས་ཆུའི་ནང་གི་ཨུད་པ་ལ་བཞིན་དུ་དགེ་བའི་ཆོས་རྣམས་འཕེལ་བར་འགྱུར་བའི་གླེང་གཞི་འཕྲོས་པ་བཅས་པ་གསུངས་པས་ཤེས་སོ། །
གཉིས་པ་བསྡུས་པའི་དོན་ལ་གསུམ་ལས། དང་པོ་ཡུལ་གང་ལ་ཕྱག་བྱ་བ་ནི། སྟོན་པ་སངས་རྒྱས་དང་ཆོས་དང་དགེ་འདུན་དང་ཚངས་པ་མཚུངས་པར་སྤྱོད་པ་སོ་སོ་ཐར་པའི་སྡོམ་པས་མཆོག་དང་སྡོམ་པས་མཉམ་ན་བསླབ་པ་རྒན་པ་ལ་ཕྱག་བྱ་བ་སྟེ། ཐམས་ཅད་ཀྱིས་སངས་རྒྱས་ལའོ་ཞེས་པ་ལ་སོགས་པ་གསུངས་སོ། །

ས་གཞན་གནས་པ་དང་ཉམས་པ་དང་། ཞེས་པ་ལ་སོགས་དམིགས་བསལ་རྣམས་དང་། དགེ་བསྙེན་གྱི་སྡོམ་པ་རྣམ་དག་དང་ལྡན་ཡང་ཁྱིམ་པ་ལ་ནི་རབ་ཏུ་བྱུང་བས་ཕྱག་མི་བྱ་སྟེ། མེ་ཏོག་ཕྲེང་རྒྱུད་ལས། དེ་བཞིན་ཁྱིམ་པ་སྡོམ་ལྡན་ཡང་། སྡོམ་བརྩོན་ཀུན་གྱིས་ཕྱག་མི་རུང་། །
ཞེས་གསུངས་སོ། །
གཉིས་པ་གང་ཟག་གང་གིས་ཕྱག་བྱ་བ་ནི། ཟས་ལ་སོགས་པས་སྦགས་པ་མ་ཡིན་པ་དང་། སྒྲེན་མོ་དང་གོས་གཅིག་པ་མ་ཡིན་པས་ཕྱག་བྱ་བ་སྟེ། གཞུང་ལས་ཤེས་སོ། །
གསུམ་པ་ཚུལ་ཇི་ལྟར་ཕྱག་བྱ་བ་ནི་ཕྱག་ནི་རྣམ་པ་གཉིས་ཏེ་ཡན་ལག་ལྔས་་་་་་པུས་མོ་གཉིས་དང་ལག་མཐིལ་གཉིས་དང་མགོ་དང་ལྔ་ས་ལ་གཏུགས་ཏེ་ཕྱག་འཚལ་བ་དང་། སྒྱིད་པ་ལ་འཁྱུད་པས་འཚལ་བའོ། །
་་་་་མདུན་དུ་ཙོག་པོར་འདུག་སྟེ་ཐལ་མོ་སྦྱར་ནས། ཕ་རོལ་པོའི་རྐང་པའི་འཁྲིག་མ་གཉིས་ལ་ལག་མཐིལ་གཉིས་འཁྱུད་དེ་རྐང་པ་ལ་སྤྱི་བོས་གཏུགས་པ་ཞེས་གསུངས་སོ། །
ལུས་འདུད་པ་ཙམ་གྱིས་ནི་ཕྱག་བྱས་པ་མ་ཡིན་ཏེ། ལུང་ཕྲན་ཚེགས་ལས་་་་་་བྲམ་ཟེ་འདི་ནི་མུ་སྟེགས་ཀྱིས་སྟོན་པ་དྲུག་གསུམ་བཅོ་བརྒྱད་ཀྱི་གཅིག་ཡིན་བྲམ་ཟེ་པད་མའི་སྙིང་པོས་་་་་གསོལ་བ་བདག་ཤིང་རྟ་ལས་བབས་པའམ་ལྕགས་བསྒྲེང་བའམ་སྐད་ཆེར་སྨྲ་བའམ་ལག་པ་བརྐྱང་བ་གཟིགས་པ་དེའི་ཚེ་བདག་་་་་་ཁྱེད་ལ་ཕྱག་འཚལ་བར་གོའུ་ཏ་མ་ཁྱོད་ཀྱིས་གཟུང་དུ་གསོལ་ཞེས་གསོལ་བ་ན། ཉེ་བ་འཁོར་གྱིས་ཞུས་པ། བཙུན་པ་ཅི་ལགས། ཆོས་འདུལ་བ་ལ་དེ་ལྟ་བུ་དག་ཕྱག་འཚལ་བ་ཚུད་དམ། ཉེ་བ་འཁོར་ཕྱག་བྱས་པ་མ་ཡིན་གྱི། དེ་ནི་གུས་པ་ཙམ་དུ་ཟད་ཀྱི་ལུས་འདུད་པ་དང་ཚིག་འབྱིན་པ་གང་ཡིན་པ་དེ་ནི་མཆོད་པ་ཡིན་ནོ་ཞེས་གསུངས་པས་ཤེས་སོ། །
ཡན་ལག་གི་དོན་ནི། སོ་སོ་ཐར་པའི་སྡོམ་པས་མཆོག་ལ་ཕྱག་བྱ་ཞེས་གསུངས་ཀྱང་། དམིགས་བསལ་ནི། ཊཱི་ཀ་ལས་དགེ་ཚུལ་གྱིས་དགེ་སློབ་མ་དང་དགེ་སློང་མ་ལ་ཕྱག་མི་བྱ་ཞིང་། དགེ་སློབ་མ་དང་དགེ་སློང་མས་ནི་དགེ་ཚུལ་ལ་ཕྱག་བྱ་མི་དགོས་སོ་་་་་་དེ་ལྟར་ན་དགེ་ཚུལ་དང་དགེ་སློང་མ་ནི་ཕྱག་འཚལ་བ་ཕར་མེད་ཚུར་མེད་ཡིན། དགེ་ཚུལ་དང་དགེ་སློབ་མ་ཡང་དེ་བཞིན་ནོ། །
ཞེས་སོ། །
ཁྱམས་གསུམ་པ་ཡང་ངོ་ཞེས་པ་ནི་གཙུག་ལག་ཁང་གི་དབུས་སུ་ཁྱམས་ཆེན་པོ་ངོས་བཞི་པོ་རེ་རེ་ལ་གནས་ཁང་གསུམ་པ་ཡང་། གྲུ་བཞི་བཟང་བ་ཉིད་དོ་ཞེས་པ་་་་་་སྟེ་ངོས་གཅིག་གི་དབུས་སུ་དྲི་གཙང་ཁང་བྱ་ཞིང་། དེ་བཞིན་དུ་ཁྱམས་ཀྱི་ངོས་གསུམ་པ་གནས་ཁང་དགུ་དག་སྟེ། ཁྱམས་ཀྱི་ངོས་བཞི་བ་ལ་ནི་དབུས་སུ་སྒོ་ཁང་བྱ་ཞིང་། དེའི་ངོས་གཉིས་སུ་གནས་ཁང་གཉིས་སོ་ཞེས། དོན་དེ་ལྟར་ལུང་དང་རང་གི་རྣམ་བཤད་དང་ཊཱི་ཀ་ལས་བཤད་དོ། །
འདི་ལ་འགྲེལ་ཆུང་ལས་ནི། ངོས་་་་་་ཁྱམས་གསུམ་པ་ཡང་ངོ་ཞེས་ཏེ་རྐུན་པོ་མེད་ཅིང་མི་འཇིགས་པའི་གནས་སུ་གཙུག་ལག་ཁང་ངོས་གསུམ་དུ་བརྩིགས་ལ། ངོས་གཅིག་མ་བརྩིགས་ཀྱང་རུང་ཞེས་བཤད་དོ། །
གཙུག་ལག་ཁང་རྩིག་ལུགས་དེ་ལྟ་བུ་ཡང་རུང་མོད་ཀྱི། གཞུང་འདིའི་དོན་ནི་སྔ་མ་ལྟར་ཡིན་ནོ། །
དགེ་འདུན་ནམ་གང་ཟག་གིས་ཀྱང་། གཙུག་ལག་ཁང་ཞིག་རལ་བྱུང་ན་ཕྱིར་བཅོས་པར་བྱའི། །
ཡལ་བར་མི་འདོར་རོ་ཞེས་འགྲེལ་ཆུང་ལས་སོ། །
བག་ཆོས་འབྲིམ་པ་བསྐོ་ཞེས་པ་ནི་ལུང་ལས་ཁུར་བ་ཞེས་བྱ་བ་ནི་བག་ཆོས་རྣམས་སོ་ཞེས་གསུངས་སོ། །
སྲ་བརྐྱང་ཞེས་པ་ནི་སྲ་བརྐྱང་སྦེད་པ་བསྐོ་བའོ། །
ཊཱི་ཀ་ལས་འདིར་སྲ་བརྐྱང་སྦེད་པ་ཞེས་བྱ་བ་ནི་སྲ་བརྐྱང་འདིང་བ་ཡིན་པར་དགོངས་སོ་ཞེས་བཤད་དོ། །
འོ་ན་སྔར་སྲ་བརྐྱང་གི་གཞི་ལས། འདིང་བ་ཡང་ངོ་ཞེས་པ་དེ་དང་འདི་ལ་ཁྱད་པར་ཅི་ཡོད་སྙམ་ན། སྲ་བརྐྱང་འདིང་བར་བསྐོས་པ་དེ་ཤིའམ་བབས་སམ་མཚན་གྱུར་ན། དེའི་ཚབ་མ་བྱེད་པའི་དགེ་སློང་སྲ་བརྐྱང་སྦེད་པ་པོ་བསྐོ་བ་སྟེ། སྲ་བརྐྱང་གི་གཞིའི་ཞུ་བའི་སྐབས་ཀྱི་ཊཱི་ཀ་ལས། སྲ་བརྐྱང་འདིང་བའི་དགེ་སློང་གཞན་དུ་གྱུར་ན་དེ་སྦེད་པ་བསྐོ་བར་བྱའོ་ཞེས་གསུངས་སོ། །

་་་་་འགྲེལ་ཆུང་ལས་ཀྱང་སྲ་བརྐྱང་འདིང་བའི་སྲུང་མ་གཅིག་བསྐོ་ཞེས་སོ། །
ཊཱི་ཀ་ལས་སྲ་བརྐྱང་སྦེད་པ་ཞེས་བྱ་བ་ནི་སྲ་བརྐྱང་བཏང་བ་ཡིན་པར་དགོངས་སོ་ཞེས་བཤད་པ་དེ་ནི་སྲ་བརྐྱང་གདིང་བའི་ཚབ་མ་ཉིད་ལ་སྲ་བརྐྱང་སྦེད་པས་ཞེས་བཏགས་པའོ། །
ཟན་གྱུར་ནས་ཞེས་པ་ནི་རང་གི་རྣམ་བཤད་ལས་ཟན་ཟོས་ཟིན་ནས་ཞེས་སོ། །
ཟས་ཟ་བ་་་་་་ཡིད་གཞན་དུ་མི་གཡེང་བར་ཤིན་ཏུ་ནོགས་ཐུབ་པ་ཉིད་ཀྱིས། མཛེས་པ་ལ་མཛེས་ཆོས་པ་དེས། ངེས་པར་སྦྱར་བར་བྱའོ། །
ཞེ་འགྲེས་བ་་་་་་ནང་དང་བཅས་པ་ལ་་་་་་གནོད་པ་བྱ་བའི་བསམ་པ་ཉེ་བར་གནས་པ་ཕྱག་མི་བྱའོ་ཞེས་པ་ནི་ལུང་གཅིག་ལས་འཕྲོས་པ་ལས། ཕྱག་བྱས་ན་འདས་པ་དང་བཅས་པར་འགྱུར་པ་རྣམ་པ་གསུམ་སྟེ། ངོ་ཚ་མེད་པ་དང་་་་་་ཚུལ་ཁྲིམས་འཆལ་བ་འཁོན་པ་དང་། དགེ་འདུན་གྱི་དབྱེན་བྱེད་པའི་་་་་་རྗེས་སུ་ཕྱོགས་པའོ་ཞེས་གསུངས་པའོ། །
འོ་ན་ལུང་གླེང་གཞི་ལས། གང་འཁོན་པ་དེ་ལ་བཟོད་པར་གསལ་བ་བྱས་ཀྱང་མ་བཟོད་ན་བཀའ་སྩལ་པ། ཉེ་དྲུང་་་་་་ཉེས་སྤྱོད་དུ་ཕྱིན་པ་དང་ཕྱག་བྱོས་ཤིག དེས་ཀྱང་ནད་མེད་་་་་་པར་གྱུར་ཅིག་ཅེས་བྱ་བའམ་ཡང་ན་ཕྱག་བྱོས་ཤིག དེ་ལྟར་མི་བྱེད་ན་གཉིས་ཀ་ལ་འདས་པ་དང་བཅས་པར་འགྱུར་རོ་ཞེས་གསུངས་ལ། དེ་དང་མཐུན་པར་འོད་ལྡན་ལས་ཀྱང་། མི་མཐུན་པ་ཞིག་ཡིན་ན་དེའི་ཚེ་དེས་ཕྱག་བྱ་བ་ཁོ་ན་ཡིན་ཞེས་གསུངས་པ་དང་འགལ་ཞེ་ན། དེ་ནི་དམིགས་བསལ་ཡིན་ཏེ། ཕྱག་བྱས་པས་འཁོན་ཞི་བའི་ཡན་ལག་ཏུ་འགྱུར་ནའོ། །
ལག་གི་བླས། སྐྱེ་བོ་མང་པོ་འགྲོ་བ་དང་འོང་བ་དང་ལྡན་པའི་གཞིར་གཙུག་ལག་ཁང་རབ་ཏུ་གནས་པར་སྟེ་བརྩིག་པར་བྱའོ། །
དེ་ནི་འགྲེལ་ཆུང་ལས། དགེ་སློང་གི་དགེ་འདུན་གྱི་ཕྱིར་གཙུག་ལག་ཁང་བརྩིག་ན་དགོན་པ་དང་དབེན་པར་མི་བརྩིག་གི་མི་མང་པོ་འདུ་ཞིང་ཕྱག་འཚལ་བའི་གནས་སུ་བརྩིག་ཅེས་བཤད་དོ། །
འོ་ན་རྒྱུན་ལུགས་ཉུང་བ་དང་་་་་་རང་དབང་དུ་གཏམ་ཟེར་བའི་ཀླག་ཅོར་དང་་་་་་བྲམ་ཟེའི་ཀློག་པ་དང་རྟ་ལ་སོགས་པའི་འགྲོ་བ་དུ་མའི་འགྲོ་འདུག་གི་སྒྲའི་སྒྲ་དང་་་་་་རྫ་རྔ་ལ་སོགས་པའི་ཏུག་རིང་ཆུང་བར་རོ། །
ཞེས་གསུངས་པ་དང་འགལ་སྙམ་ན། སྔ་མ་ནི་སྐྱེ་བོ་མང་པོའི་དགེ་བ་གསོག་པ་གཙོ་བོར་བྱེད་པའི་གཙུག་ལག་ཁང་གི་དབང་དུ་བྱས་པ་ཡིན་ལ། ཕྱི་མ་ནི་རང་གི་ཐོས་བསམ་སྒོམ་པ་གཙོ་བོར་བྱེད་པའི་གཙུག་ལག་ཁང་གི་དབང་དུ་བྱས་པ་སྟེ་འགལ་བ་མེད་དོ། །
་་་་་ཐ་གུ་དག་གིས་བཏག་གོ་ཞེས་པ་ནི་ཁྲིའི་སྟེང་གི་གཞིར་ཐགས་མ་རྒྱུ་བ་ནི། ཐ་གུ་དག་གིས་ཐགས་མ་མིག་མངས་རིས་སུ་བཏག་གོ །ཁྲིའི་སྟེང་གི་གཞི་རྣམས་སུ་ཞེང་སོར་བཞི་ཙམ་གྱི་དྲ་བས་བྲེ་བར་འགྲེལ་ཆུང་ལས་གསུངས་སོ། །
གྲྭ་བཞིར་འཕན་བཏགས་པར་འགྲེལ་ཆུང་ལས་གསུངས་སོ། །
་་་་་དཔྱང་བ་དག་གོ །ཞེས་པ་ནི་སེང་གེའི་ཁྲི་དང་སྟེང་གི་བླ་རེ་ལ་དཔྱང་བ་ནི་འཕྱང་བ་སྟེ་དར་གྱི་ལྡ་ལྡི་འཕྱང་བ་དང་། མུ་ཏིག་ལ་སོགས་པའི་འཕྱང་ཕྲུལ་དག་གདགས་པའོ། །
མཆོད་པའོ་ཞེས་པ་ནི་ཆོས་སྨྲ་བའི་རྐང་རྟེན་ལ་མཆོད་པ་བྱེད་ན་དང་དུ་བླང་བར་བྱ་སྟེ། ཁྱིམ་བདག་དད་པ་ཅན་གྱིས་དགེ་སློང་ཆོས་སྨྲ་བའི་རྐང་རྟེན་ལ་དྲི་བཟང་པོས་བྱུག་པ་དང་མེ་ཏོག་གིས་གཡོགས་པ་ལ་སོགས་པའི་མཆོད་པ་བྱེད་ན་དང་དུ་བླང་བར་བྱའོ་ཞེས་དོན་དེ་ལྟར་ཊཱི་ཀ་དང་ལུང་ལས་གསུངས་སོ། །
མཆོད་པའོ་ཞེས་པ་འདི་ལ་འགྲེལ་ཆུང་ལས་ནི་སེང་གེའི་ཁྲི་ལ་འདུག་པའི་མདུན་དུ་མེ་ཏོག་དང་བདུག་སྤོས་དགྲམ་ཞེས་ཀྱང་བཤད་དོ། །

་་་་་འཁར་གྱི་ཁྱམས་བྱའོ་ཞེས་པ་ལ་སོགས་པ་མདོ་དྲུག་པོ་འདི་ལ་འབྲུ་སྣོན་ནོར་བར་བྱེད་པ་རྣམས་དགག་པའི་ཕྱིར། སོས་ཀའི་དུས་སུ་དགེ་སློང་རྣམས་ཚ་བས་གདུངས་ཏེ་ཤ་དྲི་ངན་པ་དང་མདོག་ངན་པ་སྐྱ་བོ་སེང་སེང་བོར་གྱུར་ནས་བཀའ་སྩལ་པ། འཁོར་གྱི་འཁྱམས་བྱའོ། །
ཞེས་སོ། །
གནས་བསིལ་བར་བྱ་བའི་ཕྱིར་ཞེས་པ་འཁོར་གྱི་ཁྱམས་དེ་ནི་བསིལ་གྲིབ་དང་། རླུང་བསེར་བུའི་རྫི་ངད་དང་། ཆུའི་རྫིང་བུའི་ཆུ་དང་དང་གསུམ་ཡོད་པས་བསིལ་བའི་རྐྱེན་གསུམ་ལྡན་པ་སྟེ། དེ་ཡང་འཁོར་གྱི་ཁྱམས་ཕྱི་རོལ་རྩིག་པ་ཟླུམ་པོར་བསྐོར་བའི་ནང་དུ་ཀ་བའི་ཚར་དག་བཙུགས་ནས་སྟེང་གཡོགས་པའི་བསིལ་གྲིབ་ཡོད་པ་དང་། བསིལ་གྲིབ་དེར་དགེ་སློང་རྣམས་ཁྲི་ལ་སོགས་པ་ལ་འདུག་པའི་ལུས་ཀྱི་དྲང་ཐད་ཀྱི་བརྩིག་པའི་ལོགས་ལ་སྐར་ཁུང་དག་བཏོད་ནས། དེ་ལ་རླུང་བསེར་བུའི་རྫི་དང་ཞུགས་ཏེ་དགེ་སློང་རྣམས་ཀྱི་ལུས་ལ་རྫི་ངད་ཕོག་པ་དང་། ཁྱམས་དེའི་དབུས་ན་ཆུའི་རྫིང་བུ་ཡོད་པས་ཆུའི་དང་བསིལ་བ་དང་ལྡན་པའོ། །
དེ་ཡང་ལུང་ལས་འཁོར་གྱི་ཁྱམས་ངོས་གསུམ་པར་བྱའོ་ཞེས་གསུངས་ཤིང་། ནུབ་ལྷག་གི་ཊཱི་ཀ་ལས་ཀྱང་ཕལ་ཆེར་གཡོགས་ཤིང་ཕལ་ཆེར་བསྐོ་བ་ནི་འཁོར་གྱི་ཁྱམས་ལྟ་བུའོ་ཞེས་གསུངས་ཏེ། དབུས་མཐོངས་ཤིན་ཏུ་ཆེན་པོ་མ་གཏོགས་པ་ཕལ་ཆེར་གཡོགས་པ་དང་། གནས་བསིལ་བར་བྱ་བའི་ཕྱིར་བྱང་ངོས་གྲིབ་མ་འབབ་པའི་ཕྱོགས་མ་གཏོགས་པ་ཕལ་ཆེར་བསྐོར་བའོ། །
ཕྱི་རོལ་རྩིག་པས་བསྐོར་རོ། །
ཞེས་པའི་ཊཱི་ཀ་ལས། དབུས་སུ་རྫིང་བུ་བཞག་པར་བྱའོ་ཞེས་སོ། །
འཁོར་གྱི་ཁྱམས་དེའི་རྩིག་ལོགས་ལ། སྐར་ཁུང་མང་པོ་དག་གདོད་དོ། །
འཁོར་གྱི་ཁྱམས་དེའི་རྩིག་ལོགས་ཀྱི་་་་་་སྐར་ཁུང་དེ་དག་གིས་མ་མཐའ་དག་དགེ་སློང་ཁྲི་ལ་སོགས་པ་ལ་འདུག་པའི་སྟན་གྱི་ཡ་མཐའ་དང་ཐད་ཀར་འབབ་པར་བྱའོ། །
རབ་ཏུ་བྱུང་བའི་ཀུན་དགའ་ར་བ་བརྩིག་པས་བསྐོར་བ་ཉིད་ཀྱང་ངོ་། །
ཞེས་པ་ལ་སོགས་པ་མདོ་གསུམ་པོ་འདི་ལ་ཊཱི་ཀ་ཞལ་མི་གསལ་ཞིང་སྐབས་འདིའི་ལུང་མ་མཐོང་བར་མདོ་གསུམ་པོ་འདི་ལ་འབྲུ་སྣོན་པར་བྱེད་པ་རྣམས་དགག་པའི་ཕྱིར་་་་་་ལུང་ལས་གཙུག་ལག་ཁང་དུ་འཇིག་རྟེན་པ་དག་དགའ་མགུར་འགྲོ་ཞིང་འོང་བས་གཙུག་ལག་ཁང་ལམ་པོ་ཆེ་བཞིན་དུ་གྱུར་ནས་བཀའ་སྩལ་པ། རབ་ཏུ་བྱུང་བའི་ཀུན་དགའ་ར་བ་གཙུག་ལག་ཁང་གི་ཁོ་ར་ཁོར་ཡུག་ཏུ་རྩིག་པས་བསྐོར་བ་ཉིད་ཀྱང་རུང་སྟེ་ལྕགས་རིས་བསྐོར་བའོ། །
དེ་ལྟར་གཙུག་ལག་ཁང་ལ་བསྐོར་བའི་རྩིག་པ་ལ་ཆུ་ཕྱིར་འགྲོ་ཞིང་་་་་་ཆར་བའི་ཆུ་དེ་གཙུག་ལག་ཁང་གི་ནང་དུ་མི་འཁྱིལ་བའི་ཕྱིར་མདོ་མདོར་ཆུ་ཁུང་གདོད་པ་ཉིད་ཀྱང་རུང་ངོ་། །
རྩངས་ནི་ལུང་ཕྲན་ཚེགས་ཀྱི་འགྲེལ་བ་ལས་རྩངས་བཙུགས་པ་ནི་ཤིང་མང་པོ་བཙུགས་ཤིང་ཕ་རོལ་པོའི་སྟོབས་འཇུག་པའི་གེགས་བྱེད་པའོ་ཞེས་བཤད་པས། ཤིང་ཕྲ་སྦོམ་རན་པ་སྲིད་དུ་འདོམ་དོ་བ་མང་བོ་ཕྱེད་དུ་བསྒྲིགས་པ་ལྕགས་རིའི་ཕྱི་རོལ་ཁོར་ཡུག་ཏུ་བཙུགས་པ་ནི་རྩངས་ཞེས་བྱ་སྟེ། དེ་ལྟ་བུའི་རྩངས་དང་འོབས་དག་ཀྱང་རུང་ངོ་། །
ལུང་རྣམ་འབྱེད་ཀྱི་འགྲེལ་པ་ལས་བརྫུས་ཏེ་སྐྱེས་པའི་སེམས་ཅན་ཞེས་བྱ་བ་ནི་བར་མ་དོའི་སྲིད་པའི་སེམས་ཅན་ནོ། །
ཟོ་ཆུན་རྒྱུད་མོ་ཞེས་བྱ་བ་ནི་ཆུ་བཅུ་པའི་འཁྲུལ་འཁོར་གྱི་ཟོ་ཆུན་རྒྱུད་མོའི་ཟོ་བ་ཞེས་་་་་་རྣམ་འབྱེད་འགྲེལ་ལས་བཤད་དོ། །
དེ་ཡང་ཟོ་བ་རྣམས་མཐོ་དམན་དུ་འཁོར་བ་དཔེ་དེ་བཞིན་དུ། འགྲོ་བ་ལྔ་པོ་སོ་སོའི་བར་མ་དོ་རྣམས་མཐོ་དམན་དུ་འཁོར་ཞིང་འཆི་འཕོ་བ་དང་སྐྱེ་བ་དག་ཀྱང་བྲི་བར་བྱ་སྟེ། དེ་ལྟར་བྲིས་པའི་དགོས་པ་ནི་་་་་་སྐྱོ་བ་བསྐྱེད་པའོ། །

རྣམ་འབྱེད་འགྲེལ་པ་ལས་་་་་་ཞེས་གསུངས་སོ། །
དབུས་སུ་འདོད་ཆགས་དང་ཞེ་སྡང་དང་གཏི་མུག་དག་བྲི་ཞེས་པ་ཡང་ཡང་ཟ་བའི་ལུང་རྣམ་འབྱེད་ལས་གསུངས་སོ། །
དེ་གསུམ་དབྱིབས་ཀྱི་རྣམ་པ་ཇི་ལྟ་བུ་བྲི་བར་གསུངས་སྙམ་ན་་་་་་ཕུག་རོན་དང་སྦྲུལ་དང་ཕག་གི་རྣམ་པ་བྲི་བ་ནི་ལུང་ལས་དངོས་སུ་མ་གསུངས་ཀྱང་བྱེ་བྲག་བཤད་མཚོ་ལས་གསུངས་པ་སྟེ། དེ་ལྟར་ལུང་རྣམ་འབྱེད་ཀྱི་འགྲེལ་པ་ལས་བཤད་དོ། །
བརྟེན་ཅིང་འབྲེལ་བར་འབྱུང་བའི་ཡན་ལག་བཅུ་གཉིས་བྲི་བ་ནི་ལུང་རྣམ་འབྱེད་ཀྱི་འགྲེལ་པར་བྱེ་བྲག་བཤད་མཚོ་དྲངས་པ་ལས། མ་རིག་པ་ནི་བུད་མེད་བྲི་བར་བྱའོ། །
འདུ་བྱེད་ནི་རྫ་མཁན་སྣོད་དག་བྱེད་པའོ། །
རྣམ་པར་ཤེས་པ་སྤྲེའུའི་གཟུགས་སོ། །
མིང་དང་གཟུགས་ནི་བུད་མེད་དང་སྐྱེས་པའོ། །
སྐྱེ་མཆེད་དྲུག་ནི་སྐྱེ་མཆེད་དྲུག་པོ་དེ་དག་ཡུལ་ཐ་དད་ལ་ཆགས་པ་དག་གོ །རེག་པ་ནི་བུད་མེད་དང་སྐྱེས་པའི་ལུས་ཀྱིས་རེག་པ་ཀུན་ཏུ་སྤྱོད་པའོ། །
ཚོར་བ་ནི་སྐྱེས་པ་སྡུག་བསྔལ་གྱི་ཚོར་བ་མྱོང་བར་བྱེད་པའོ། །
སྲེད་པ་ནི་བུད་མེད་བུ་འཚོ་བའོ། །
ལེན་པ་ནི་བུད་མེད་ལ་མངལ་ན་གནས་པ་འཇུག་པའོ། །
སྲིད་པ་ནི་མངལ་ན་གནས་པ་དེ་ཉིད་འབྲང་བའོ། །
སྐྱེ་བ་ནི་འབྲངས་པ་དེ་ཉིད་སྐྱེ་བའོ། །
རྒ་བ་ནི་སྐྱེས་པ་རྒས་ཤིང་འཁོགས་པའོ། །
ཤི་བ་ནི་མི་ཤི་བའི་གཟུགས་བྲི་བའོ། །
ཞེས་བཤད་དོ། །
མ་རིག་འདུ་བྱེད་རྣམ་པར་ཤེས། །
མིང་དང་གཟུགས་དང་སྐྱེ་མཆེད་དྲུག །རེག་ཚོར་སྲེད་ལེན་སྲིད་པ་དང་། །
སྐྱེ་བ་དང་ནི་རྒ་ཤིའོ། །
ཞེས་རྟེན་འབྲེལ་བཅུ་གཉིས་ཀྱི་བསྡུ་བའི་ཚིགས་སུ་བཅད་པའོ། །
ལྷའི་ཕོ་ཉ། དམྱལ་བའི་རབས་བྲི་ཞེས་ལུང་ཕྲན་ཚེགས་ལས་གསུངས་སོ། །
རྒྱ་ཆེར་འགྲེལ་ལས་ལྷའི་ཕོ་ཉ་ཞེས་བྱ་བ་ནི་སེམས་ཅན་སྐྱེ་བ་དང་རྒ་བ་དང་འཆི་བ་ལ་སོགས་ཏེ། དེ་དག་ནི་སྐྱོ་བ་བསྐྱེད་དེ་དགེ་བ་ལ་བརྩོན་པར་བྱ་བའི་ཕྱིར་རོ་ཞེས་སོ། །
འགྲེལ་ཆུང་ལས་ལྷའི་ཕོ་ཉ་ཞེས་བྱ་བ་ནི་མི་གཅིག་བཙོན་དུ་བཟུང་ལ་གཤིན་རྗེའི་མདུན་དུ་ཞལ་ལྕེ་སྦྱོར་བ་འདྲ་བ་བྲི་ཞེས་བཤད་དེ་དེ་རྣམས་གང་བྲིས་ཀྱང་རུང་ངོ་། །
སྨན་ཁང་དུ་ནི་་་་་་དེ་བཞིན་གཤེགས་པ་ནད་པའི་རིམ་གྲོ་མཛད་པ་སྟེ་ནད་གཡོག་མཛད་པ་བྲི་ཞེས་ལུང་ཕྲན་ཚེགས་ལས་གསུངས་སོ། །
་་་་་འགྲེལ་ཆུང་ལས་ཀྱང་ནད་པ་ཁྲི་ལ་ཉལ་བ་འདྲ་བར་བྲིས་ལ། སངས་རྒྱས་ཀྱིས་ནད་གཡོགས་མཛད་པ་འདྲ་བར་བྲི་ཞེས་བཤད་དོ། །
དྲི་གཙང་ཁང་ས་གཞི་ལེགས་པར་བསྟར་བའི་སྟེང་དུ་འགྲོ་བའམ། མཎྜལ་ཞལ་ཞལ་ལེགས་པར་བསྟར་བ་ལྟ་བུའི་སྟེང་དུ་འགྲོ་དགོས་བྱུང་ན་ཇི་ལྟར་བྱ་ཞེ་ན། དཀོན་མཆོག་གི་དོན་དུ་འཕྱག་དར་བྱས་པ་དང་ཞལ་ཞལ་བྱས་པ་ལ་གཙུག་ལག་གི་ཚིགས་སུ་གཅད་པ་གདོན་ཅིང་་་་་་འགམ་སྟེ་འགྲོར་གནང་བས་འགོམ་མོ། །
ཞེས་་་་་་དེ་ལྟར་ལུང་ཕྲན་ཚེགས་ལས་གསུངས་སོ། །
སྦྱར་རོ། །
དེ་བཞིན་དུ་དྲི་གཙང་ཁང་ལ་སོགས་བཞི་པོ་འདི་དག་གི་གྲིབ་མ་ལ་འགོམ་ན་ཡང་ངོ་། །
མར་མེའི་སྡོང་པོ་ཡལ་ག་གཅིག་པ་ནི་གང་ཟག་ལ་མི་གནང་བའི་ལུང་དང་གནང་བའི་ལུང་གཉིས་ཀ་སྐབས་འདིར་ཊཱི་ཀར་ཁུངས་སུ་དྲངས་ཏེ་་་་་་མར་མེའི་སྡོང་པོ་ཡལ་ག་གཅིག་པ་ལ་སོགས་པ་ཡང་དགེ་འདུན་མ་ཡིན་པས་བདག་གིར་བྱ་བ་བསྟེན་པར་མི་བྱའོ། །
འདི་ནི་ལུང་ལས་དགེ་འདུན་ལ་ནི་ཡལ་ག་གཅིག་པའི་མར་མེའི་སྡོང་པོ་རྙེད་ན་ཡང་རྗེས་སུ་གནང་ངོ་གང་ཟག་ལ་ནི་རྗེས་སུ་མི་གནང་ངོ་ཞེས་ཊཱི་ཀ་ལས་ཁུངས་སུ་དྲངས་སོ། །

ལུང་ཁ་ཅིག་ལས་ནི་ཡལ་ག་དུ་མ་པ། དགེ་འདུན་མ་ཡིན་པས་བདག་གིར་བྱ་བ་བརྟེན་པར་མི་བྱའི། ཡལ་ག་གཅིག་དང་ལྡན་པ་བདག་གིར་བྱ་བ་ལ་ནི་ཉེས་པ་མེད་དོ། །
ཞེས་ལུང་དེ་ཊཱི་ཀས་ཁུངས་སུ་དྲངས་ཤིང་། ལུང་སིལ་བུ་ལས་ཀྱང་མར་མེའི་སྡོང་པོ་ཡལ་ག་གཅིག་པ་གྲུབ་ན་གང་ཟག་ལ་ཡང་གནང་ངོ་ཞེས་གསུངས་སོ། །
དེ་ལྟར་མར་མེའི་སྡོང་པོ་ལ་ཡལ་ག་གཅིག་པ་དེ་གང་ཟག་ལ་གནང་བའི་ལུང་དང་བཀག་པའི་ལུང་གཉིས་ཀ་བྱུང་ཡང་བཀག་པའི་ལུང་དེ་གཙོ་བོར་བྱ་སྟེ། ལག་ལེན་དོག་མཐའ་གཟུང་ངོ་། །
ཁྲུ་བཞི་དང་ཁྲུ་དོ་པ་ཉིས་བལྟབ་ཏུ་བྱེད་དེ་བཙེམ་མོ། །
ཞེས་འགྲེལ་ཆུང་ལས་སྟན་གྲུ་བཞི་སྲིད་དུ་ཁྲུ་བཞི་དང་ཞེང་དུ་ཁྲུ་དོར་བྱས་ལ། སྲིད་ཉིས་བལྟབ་ཏུ་བྱས་ན་གྲུ་བཞིར་འགྱུར་གྱིས་དེ་ལྟར་བྱའོ་ཞེས་བཤད་ཀྱང་མ་ཡིན་ཏེ། ལུང་དང་རང་གི་རྣམ་བཤད་དང་ཊཱི་ཀ་དང་གསུམ་ཆར་ལས་སྔས་ནང་ཚངས་ཅན་དེ་ནི་རས་སྲིད་དུ་ཁྲུ་བཞི་ཉིས་བལྟབ་ཏུ་བྱས་པ་དང་། སྔས་དེའི་ཞེང་དུ་ནི་ཁྲུ་དོ་པ་ཉིས་བལྟབ་ཏུ་བྱས་ཏེ་བཙེམ་མོ་ཞེས་གསུངས་སོ། །
སོ་སོར་བརྟག་པར་མ་བྱས་པར་ཉལ་བར་མི་བྱ། ཞེས་པ་འདི་ནི་་་་་་ཊཱི་ཀར་ཞལ་མི་གསལ་ཡང་ལུང་ལས་སྟན་ལ་མ་བརྟགས་པར་ཉལ་བས་འོག་ཏུ་སྦྲུལ་ཆུད་དེ་སྦྲུལ་དང་དགེ་སློང་གཉིས་ཀ་ཤི་བར་གྱུར་ནས། བཀའ་སྩལ་པ། སྟན་ལ་བརྟགས་ཏེ་ཉལ་བར་བྱའོ་ཞེས་གསུངས་ལ། འགྲེལ་ཆུང་ལས་མལ་བྱ་བའི་གཞིར་སེམས་ཅན་ཡོད་དམ་མེད་མལ་དང་སྟན་ལ་སོ་སོར་བརྟགས་པ་མ་བྱས་པར་ཉལ་བར་མི་བྱ་ཞེས་སོ། །
དེ་ཡང་ལུང་ལས་མལ་སྟན་མེ་མར་ལ་བརྟག་པར་མི་བྱ་ཡི། ཉིན་པར་མལ་སྟན་བརྟག་པར་བྱའོ་ཞེས་གསུངས་ཤིང་། འགྲེལ་ཆུང་ལས་ནུབ་མོ་ཉལ་ཁར་བརྟག་ཅེས་ཀྱང་བཤད་དོ། །
རྣམ་འབྱེད་འགྲེལ་ལས་ཨར་མོ་ནིག་ནི་ཐགས་མ་ཁྲ་བོའོ་ཞེས་བཤད་ཅིང་། ཨར་མོ་ནིག་ནི་འགྲེལ་ཆུང་ལས་དྲེའུ་རྔོག་ཅེས་བཤད་དོ། །
དེ་ལྟ་བུའི་སྟན་རིང་མོ་ཨར་མོ་ནིག་གི་སྟན་གཅིག་གི་སྟེང་དུ་དགེ་སློང་རྣམས་གྲལ་ལ་འཁོད་ན། སྟན་རིང་པོ་ཨར་མོ་ནིག་དེ་ནི། བསྙེན་པར་རྫོགས་པ་བཞི་ཡན་ཆད་ཚོགས་པ་དང་བཅས་པའི་དགེ་འདུན་འདུས་པ་ལ་ནི་སྟན་གཅིག་ལ་འདུག་པའི་ཉེས་པ་བསྐྱེད་པའི་སྟན་ཉིད་མ་ཡིན་ནོ། །
དེས་ན་ཨར་མོ་ནིག་གི་སྟན་རིང་པོ་གཅིག་གི་སྟེང་དུ་དགེ་སློང་དགེ་འདུན་དུ་ལོངས་པ་གྲལ་བྱས་ཏེ་འཁོད་ན་དགེ་སློང་གི་སྡོམ་པ་ཐོབ་པ་སྔ་ཕྱི་ལོ་བཞི་ཁྱད་ཡོད་པའི་དགེ་སློང་དང་དགེ་སློང་གཞན་སྟན་གཅིག་ལ་འདུག་པའི་ཉེས་པ་མེད་དོ། །
བསྙེན་པར་རྫོགས་པ་དང་བཅས་པའི་དགེ་འདུན་འདུས་པ་དེ་ལས་གཞན་པར་ནི་ཨར་མོ་ནིག་དེ་ཡང་སྟན་གཅིག་ལ་འདུག་པའི་ཉེས་པ་བསྐྱེད་པའི་སྟན་ཉིད་ཡིན་ནོ། །
དེས་ན་བསྙེན་པར་རྫོགས་པའི་དགེ་འདུན་འདུས་པ་ལས་གཞན་པ་སྟེ་བསྙེན་རྫོགས་གང་ཟག་གཉིས་སམ་གསུམ་འདུས་པར་ནི་ཨར་མོ་ནིག་གི་སྟན་རིང་པོ་གཅིག་གི་སྟེང་དུ་དགེ་སློང་གཉིས་སམ་གསུམ་གྲལ་ལ་འཁོད་ན། དགེ་སློང་གི་སྡོམ་པ་ཐོབ་པ་སྔ་ཕྱི་ལོ་བཞི་ཁྱད་ཡོད་པའི་དགེ་སློང་དང་དགེ་སློང་གཞན་སྟན་གཅིག་ལ་འདུག་པའི་ཉེས་པ་འབྱུང་ཞིང་། ཨར་མོ་ནིག་གི་སྟན་རིང་པོ་གཅིག་གི་སྟེང་དུ་དགེ་སློང་དང་བསྙེན་པར་མ་རྫོགས་པ་ལྷན་ཅིག་འདུག་ན་ཡང་དགེ་སློང་གིས་བསྙེན་པར་མ་རྫོགས་པ་དང་སྟན་གཅིག་ལ་འདུག་པའི་ཉེས་པ་འབྱུང་ངོ་ཞེས་མདོ་འདིས་བསྟན་ཏོ། །
ཨར་མོ་ནིག་ནི་མཚོན་པ་སྟེ། སྟན་རིང་པོ་ཐམས་ཅད་ལ་ཡང་དགེ་སློང་གིས་གཞན་དང་སྟན་གཅིག་ལ་འདུག་པའི་ཉེས་པ་སྐྱེད་པ་དང་མི་བསྐྱེད་པའི་བྱེ་བྲག་དེ་བཞིན་དུ་སྦྱར་རོ། །

གནས་གཞན་གྱི་རྫས་གཞན་དུ་བཟའ་བའི་ཕྱིར་བླང་དུ་མི་རུང་ཡང་། བླངས་ཟིན་པར་གྱུར་ན་ཇི་ལྟར་བྱ་ཞེ་ན། ནོད་པ་འབུལ་དུ་གཞུག་སྟེ། རྫས་དེ་གནས་གཞན་དུ་ནོད་པར་བྱེད་པ་པོ་སྟེ། ལེན་པར་བྱེད་པའི་གང་ཟག་དེ་ཉིད་རྫས་དེ་ཁུངས་སུ་ཕྱིར་འབུལ་དུ་གཞུག་པར་བྱ་བ་་་་་་རྫས་དེ་ནི་ལེན་པ་པོ་སུ་ཡིན་པ་དེ་ཉིད་ཀྱིས་བླངས་པའི་རྫས་དེ་ཉིད་དམ་སྐྱིན་མ་དགེ་འདུན་ལ་འབུལ་བར་བྱ་བ་ཉིད་དོ། །
གནས་གཞན་གྱི་རྫས་གནས་གཞན་དུ་ལེན་པ་པོ་དེ་མ་རྙེད་དམ། མཐུ་དང་ལྡན་པ་ལ་བརྟེན་པའི་ཕྱིར་དེ་ལས་རྫས་དེ་མ་ཁུགས་ན་ཇི་ལྟར་བྱ་ཞེ་ན། གནས་གཞན་དུ་ཁྱེར་བའི་རྫས་དེ་མི་ཁུགས་ན་དབྲོག་པའོ། །
ཞེས་སྨོས་ཏེ། རྫས་དེ་ལེན་པ་པོ་དེ་ལ་གང་ཟག་གིས་དབྲོག་པར་བྱེད་པ་ནི་སྟོབས་པར་བྱེད་པ་སྟེ། རྣམ་འབྱེད་འགྲེལ་ལས་དབྲོག་པ་ཞེས་བྱ་བ་ནི་སྟོབས་པ་པོ་ཞེས་སོ། །
་་་་་རྫས་དེ་སྟོབས་པར་བྱེད་པ་པོ་སུ་ཡིན་པ་དེ་སྐྱིན་པ་འབུལ་དུ་གཞུག་པར་བྱ་བ་ཉིད་དོ། །
འདི་ནི་ལུང་སིལ་བུ་ལས་གང་གིས་བྱིན་པ་ལ་རིན་ཐང་བཞིན་དུ་ཕོབ་ཅིག་ཅེས་གསུངས་སོ། །
གདུགས་ཀྱི་ཡུ་བ་ནི་རང་གི་ལུས་ཀྱི་ཚད་དམ་གདུགས་ཉིད་ཀྱི་ལུས་ཀྱི་ཞིང་ཚད་དོ། །
་་་་་འགྲེལ་ཆུང་ལས་གདུགས་ཀྱི་ཡུ་བ་ནི་ལུས་ཀྱི་ཚད་བྱས་ཀྱང་རུང་གདུགས་ཉིད་ཀྱི་ཞིང་ཚད་དུ་བྱས་ནས་སོ། །
ལུང་ཕྲན་ཚེགས་ཀྱི་འགྲེལ་བ་ལས་ཀྱང་རང་གི་ལུས་ཀྱི་ཚད་དུ་གདུགས་ཀྱི་ཡུ་བ་བྱའོ། །
ཁ་ཅིག་ནི་གདུགས་ཀྱི་རྩིབས་ཀྱི་ཚད་དུ་ཞེས་ཟེར་རོ་ཞེས་བཤད་ཅིང་། འོད་ལྡན་ལས་ཀྱང་གདུགས་ཀྱི་ཡུ་བ་གདུགས་ཀྱི་ཁོག་པའི་ཚད་དམ་ཁྲུ་དོ་པར་གནང་ངོ་ཞེས་གསུངས་སོ། །
ལུང་ལས་དགེ་སློང་དགོན་པ་པའི་དྲུང་དུ་ཆོམ་རྐུན་པ་འོངས་ཏེ། ཕྱོགས་དང་ལམ་དང་ཚེས་གྲངས་ལ་སོགས་པ་གང་ཡིན་ཞེས་འདྲི་བ་ལ། ཁོ་བོ་ནི་དགོན་པ་བའོ་ཞེས་ཟེར་ཞིང་ལན་མ་ཐེབས་པས་དགེ་སློང་དེ་ལ་བརྡེག་པར་གྱུར་ནས། བཀའ་སྩལ་པ་དགོན་པ་པས་ཕྱོགས་དང་ལམ་དང་ཚེས་གྲངས་དང་ཞེས་པ་ལ་སོགས་པ་རྣམས་གསུངས་སོ། །
སྦོམ་དགའ་མོ་དབྱར་ཁང་གི་རྩིག་ལོགས་ཀྱི་སྐར་ཁུང་ཆེན་པོ་ན་འདུག་པར་བྱེད་ནས་དགེ་སློང་མས་སྐར་ཁུང་དུ་འདུག་པར་མི་བྱའོ་ཞེས་ལུང་ལས་གསུངས་ཀྱང་། ཊཱི་ཀ་ལས། སྐར་ཁུང་འབའ་ཞིག་ཏུ་མ་ཟད་ཀྱི། ཕྱི་རོལ་སྣང་ཡལ་ཐམས་ཅད་དུ་དགེ་སློང་མས་འདུག་པར་མི་བྱའོ་ཞེས་སོ། །
དགེ་སློང་མ་གོས་མེད་པ་ཅན་གྱིས་འདུག་པར་མི་བྱ་བ་དེ་ལ་རྡུལ་གཟན་ནི། གཅེར་བ་བསྐྱབ་པའི་གོས་ཉིད་ཡིན་་་་་་པས་དགེ་སློང་མས་རྡུལ་གཟན་གྱོན་ན་གཅེར་བུར་འདུག་པའི་ཉེས་པ་མེད་པ་ཡིན་ནོ། །
དགེ་སློང་མས་རྡུལ་གཟན་གྱོན་ན་གཅེར་བུར་འདུག་པའི་ཉེས་པ་མེད་པ་ཡིན་ལ། དགེ་སློང་མ་བཅུ་གཉིས་སྡེ་ཁྲོས་པར་གྱུར་ཏེ། འཕགས་མ་ཨུཏྤ་ལའི་མདོག་དེ་གསད་པའི་ཕྱིར། དེའི་སྣམ་སྦྱར་ལ་མཚོན་ཆ་དང་ཁབ་དང་སེང་ལྡེང་གི་ཕུར་བ་དག་གིས་བསྣུན་པ་ན། དེ་ལ་དགེ་སློང་རྣམས་ཀྱིས་དགེ་སློང་མ་རྣམས་གཙུག་ལག་ཁང་དུ་འོང་དུ་མི་འཇུག་པར་ཁྲིམས་སུ་བཅས་པར་གྱུར་ནས། བཀའ་སྩལ་པ། དགེ་སློང་དག་གིས་དགེ་སློང་མ་གཙུག་ལག་ཁང་དུ་འཇུག་པ་དག་བཟློག་པར་མི་བྱ་ཞེས་པ་ལ་སོགས་པ་མདོ་སྔ་མ་འདི་རྣམས་གསུངས་སོ། །
དགེ་བསྐོས་ཀྱིས་དགོངས་ཀར་གཙུག་ལག་ཁང་་་་་་གི་སྒོ་བསྡམས་ནས་འགྲེལ་ཆུང་ལས་གཙུག་ལག་ཁང་གི་གྲྭ་གྲར་རྐུན་པོ་ཡོད་པར་དོགས་པའི་སར་ཀུན་ཏུ་བཙལ་ཏེ་སོ་སོར་བརྟག་པར་བྱའོ། །
ཤིང་ལྗོན་པ་དག་ཆུ་བཅུ་བས་བསྐྱང་བ་ཇི་ལྟར་བྱ་ཞེ་ན། ཤིང་ལྗོན་པ་བསྐྱེད་པ་དེའི་དྲུང་དུ་ལག་པ་དང་རྐང་པ་བཀྲུ་བ་ནས། ལྷུང་བཟེད་བཀྲུ་བ་དང་ཁྲུས་བྱ་བ་ནི་ཤིང་ལྗོན་པ་བསྐྱེད་པ་དེའི་ཆུ་བཅུ་བ་ཡིན་ནོ། །

ཤིང་ལྗོན་པ་མང་དུ་བསྐྱེད་པ་ན། དགེ་སློང་སློབ་མ་མང་ཉུང་ལ་སྐལ་སྐལ་དུ་བགོ་སྟེ། འཁོར་མང་ཉུང་གི་རྣམ་པར་དབྱེ་བའི་བྱེ་བྲག་གིས་བསྐྱང་བར་བྱ་སྟེ། འཁོར་མང་ན་ཤིང་ལྗོན་པ་མང་དུ་བསྐྱང་ལ། འཁོར་ཉུང་ན་ཤིང་ལྗོན་པ་ཉུང་དུ་བསྐྱང་སྟེ་་་་་་ལུང་ལས་སྐལ་སྐལ་དུ་བགོས་ཏེ་ལས་བྱའོ་ཞེས་གསུངས་སོ། །
བྱི་དོར་བྱའོ་ཞེས་པ་ནི་བསྐྱང་བར་བྱ་བའོ། །
ཤིང་ལྗོན་པ་ཁ་ཅིག་གི་དྲུང་དུ་སོ་ཤིང་བཟའ་བ་དང་་་་་་ཞེས་པ་ནི་སོ་ཤིང་གི་རྩེ་མོ་སོའི་བར་དུ་ཅུང་ཟད་ཟས་ཏེ་རྩེ་མོ་ལོང་བོར་གྱུར་པ་དེས་སོའི་དྲི་མ་རྣམས་འཁྲུད་ཅིང་ཆུས་བཀྲུ་བའོ། །
ཤིང་ལྗོན་པ་ཁ་ཅིག་གི་དྲུང་དུ་ཁ་བཀྲུ་བ་དང་ཤིང་ལྗོན་པ་ཁ་ཅིག་གི་དྲུང་དུ་རྐང་པ་བཀྲུ་བ་སྟེ་ཊཱི་ཀ་ལས་་་་་་ཁ་བཀྲམ་པ་དེ་ལྟ་བུས་ཆུ་བཅུ་བ་ལ་སོགས་པ་བྱའི། ཆུ་བཅུ་བ་ལ་སོགས་པའི་བྱ་བ་དེ་དག་ཤིང་ལྗོན་པ་གཅིག་པུ་དེ་ལ་འཇུག་པ་མ་ཡིན་པས་ཁ་་་་་་ཊཱི་ཀ་ལས་བཀྲམ་སྟེ་བྱའོ། །
སངས་རྒྱས་ཀྱི་བཀའ་ཀློག་པ་ན་སྡེབ་སྦྱོར་དང་ཚིག་དང་རིམ་པ་ལ་རང་གིས་བསྒྱུར་ཞིང་སྦྱར་བ་དེ་ལ་གཞོལ་བ་སྟེ་རང་གིས་བསྒྱུར་ཞིང་སྦྱར་བ་དེ་ཁོ་ན་ལྟར་གྱུར་ཅིག་སྙམ་པའི་བསམ་པ་ཉིད་ཀྱིས། རང་གིས་སྦྱར་ཏེ་ཀླག་པར་མི་བྱའོ། །
མདོར་ན་ཚིག་ཇི་སྐད་གསུངས་པ་དེ་ལས་ལྡོག་པ་རང་གིས་བསྒྱུར་ཏེ་ཀླག་པར་མི་བྱའོ། །
དེ་ཡང་སྡེབ་སྦྱོར་ནི། ཊཱི་ཀ་ལས་རིང་པོར་དྲང་བ་དང་ང་རོ་འགྱུར་བ་ལ་སོགས་པའོ་ཞེས་སོ། །
ཚིག་ནི་ཊཱི་ཀ་ལས་ཚིག་རེ་རེར་རྣམ་པར་ཕྱེ་སྟེ་ཀློག་པའོ་ཞེས་སོ། །
རིམ་པ་ནི་ཊཱི་ཀ་ལས་ཐམས་ཅད་གཅིག་ཏུ་བྱས་ཏེ་ཀློག་པའོ་ཞེས་ཞལ་མི་གསལ་ཡང་། ལུང་ཕྲན་ཚེགས་དང་ལུང་དེའི་འགྲེལ་པ་ལྟར་ན་རིམ་པ་ནི་ཚིག་སྔ་ཕྱིའི་གོ་རིམ་གྱི་རིམ་པ་སྟེ། ཚིག་གི་གོ་རིམ་སྔ་ཕྱི་བསྒྱུར་ཏེ་ཀླག་པར་མི་བྱའོ། །
དེ་ཡང་ལུང་ཕྲན་ཚེགས་ལས་རིམ་པ་སྦྱར་ནས་གདོན་པར་མི་བྱའོ་ཞེས་གསུངས་ཤིང་། གོ་རིམ་སྒྲོ་བཏགས་ནས་འདོན་པ་ཞེས་ལུང་ཕྲན་ཚེགས་ཀྱི་འགྲེལ་བ་ལས་བཤད་དོ། །
འོ་ན་ཡུལ་གྱི་སྐད་རིགས་ཐ་དད་པའི་སྐབས་སུ་ཡི་གེ་རིང་པོ་ལས་ཐུང་ངུར་བསྒྱུར་བ་དང་ཚིག་སྔ་ཕྱི་གོ་རིམ་བསྒྱུར་བ་ལས་ཀྱང་ཉེས་པ་འདིར་འགྱུར་རམ་སྙམ་ན། ལུང་ཕྲན་ཚེགས་ལས་ལྗོངས་ཀྱི་ངེས་པའི་ཚིག་ཡིན་ན་ལྟུང་བ་མེད་གསུངས་སོ། །
ལུང་དེའི་འགྲེལ་བ་ལས་ཡུལ་དེ་ནི་གྲགས་པའི་ཚིག་གིས་སངས་རྒྱས་ཀྱི་ཚིག་བསྟན་པར་ནུས་ཀྱི། གཞན་དུ་ན་བསྟན་པར་མི་ནུས་པས་ཞེས་བཤད་དོ། །
རམ་ཕྱིས་ནི་སྣག་ཚའི་བུམ་པ་སྟེ་མངོན་ཚན་ཅན་གྱི་སྐབས་ཀྱི་ཞུ་བའི་འབྲེལ་བ་ལས་གསལ་ལ་་་་་་ཡུལ་ཁ་ཅིག་ན་སྣག་བུམ་ལ་རམ་ཕྱིས་ཟེར་རོ། །
དེ་་་་་་ཤི་བའི་ལུས་བསྲེག་པར་བྱའོ་ཞེས་པ་ནི་ལུང་ལས་་་་་་ཤི་བའི་ལུས་མཆོད་པ་བྱས་ཏེ་བསྲེག་པར་བྱའོ་ཞེས་གསུངས་སོ། །
ལུང་ཕྲན་ཚེགས་ལས་་་་་་ཤི་བའི་ལུས་དེ་བསྲེག་པར་བྱའོ་ཞེས་གསུངས་པ་དང་། ཚེ་དང་ལྡན་པ་ཉེ་བ་འཁོར་གྱི་ཞུས་པ། ལུས་འདི་ལ་སྲིན་བུའི་རིགས་བརྒྱད་ཁྲི་ཡོད་དོ་ཞེས་གསུངས་པས་དེ་དག་ཇི་ལྟ་བུ་ལགས། བཀའ་སྩལ་པ། དེ་སྐྱེས་མ་ཐག་ཏུ་དེ་དག་ཀྱང་སྐྱེས་ལ། ཤི་བའི་ཚེ་ན་དེ་དག་ཀྱང་འཆི་མོད་ཀྱི། འོན་ཀྱང་རྨའི་སྒོ་རྣམས་སུ་བརྟགས་ཏེ་བསྲེག་པར་བྱའོ་ཞེས་གསུངས་སོ། །
ཟུང་གི་མདོ་ལས་ནི་མི་ཤི་ནས་ཞག་བདུན་ཚུན་ཆད་ལུས་ཀྱི་སྲིན་བུ་གཉིས་མི་འཆི་བར་བཤད་ཀྱང་། འདུལ་བ་ལུང་གཙོ་བོར་གཟུང་ངོ་། །
རོའི།་་་་་མགོ་བྱང་ཕྱོགས་སུ་བསྟན་དགོས་པའི་རྒྱུ་མཚན་ཅི་ཡིན་ཞེ་ན། སངས་རྒྱས་མྱ་ངན་ལས་འདས་པའི་ཚེ་དབུ་བྱང་ཕྱོགས་སུ་བསྟན་པའི་རྒྱུ་མཚན་དུ། ལུང་ཕྲན་ཚེགས་ཀྱི་འགྲེལ་བ་ལས། བཅོམ་ལྡན་འདས་ཀྱིས་འདི་སྐད་དུ་ང་ཡོངས་སུ་མྱ་ངན་ལས་འདས་པ་ན་བྱང་ཕྱོགས་ཀྱི་རྒྱུད་ཉིད་དུ་རྟོགས་པ་དང་བསམ་གཏན་དང་བཟློས་ཏེ་ཀློག་པའི་སྒོ་ནས་ངའི་བསྟན་པ་རབ་ཏུ་གསལ་བར་འགྱུར་རོ། །

ཞེས་རྒྱུ་མཚན་གསུངས་པར་སྟོན་ཏོ་ཞེས་བཤད་དོ། །
རྒྱུ་མཚན་དེ་ནི་སྐབས་འདིར་ཡང་མཚུངས་པར་སྦྱར་རོ་ཞེས་འདུལ་བ་འཛིན་པ་སྔ་མ་རྣམས་གསུང་ངོ་། །
ཊཱི་ཀ་ལས་་་་་་ཁ་ཅིག་མཆོད་རྟེན་གྱི་བང་རིམ་ནི་སྐྱིལ་ཀྲུང་ཡིན། བུམ་པ་ནི་སྐུ་ལུས་ཡིན། བྲེ་ནི་དབུ་ཡིན། གདུགས་བཅུ་གསུམ་ནི་དབུ་རྒྱན་ཡིན། ཞེས་མཆོད་རྟེན་དག་ལ་གཟུགས་སྐུའི་བཤད་པ་བྱེད་པ་ནི་མི་རིགས་ཏེ་མཆོད་རྟེན་ནི་ཆོས་ཀྱི་སྐུའི་གནས་ཡིན་པའི་ཕྱིར་རོ་ཞེས་བཤད་ཅིང་། ཞུ་འགྲེལ་ལས་མཆོད་རྟེན་གྱི་གནས་ནི་་་་་་ཞུ་འགྲེལ་ལས་མཆོད་རྟེན་དེ་ཉིད་གནས་ཡིན་ཏེ། བསོད་ནམས་མཐའ་ཡས་པ་འདུ་བའི་སྒོ་རྒྱས་པར་བྱེད་པའི་གནས་ཡིན་པའི་ཕྱིར་རོ། །
དེས་ན་མཆོད་རྟེན་ནི་ཆོས་ཀྱི་སྐུ་སྟེ་དེ་བཞིན་གཤེགས་པའི་ཆོས་ཀྱི་སྐུའི་བདག་ཉིད་དྲན་པ་ཉེ་བར་བཞག་པ་དང་། རྫུ་འཕྲུལ་གྱི་རྐང་པ་དང་། དབང་པོ་དང་། སྟོབས་ལྔ་དང་། བྱང་ཆུབ་ཀྱི་ཡན་ལག་མཁྱེན་པ་དང་སྟོབས་དང་ཐུགས་རྗེ་ཆེན་པོ་ལ་སོགས་པའི་ཐུགས་ཀྱི་ཡོན་ཏན་རྣམས་ཀྱི་གཟུགས་བརྙན་ཉིད་དུ་བསླང་བ་ཡིན་པའི་ཕྱིར་རོ་ཞེས་བཤད་དོ། །
འབྲས་བུའི་ཚད་དག་གིས་དེའི་གདུགས་གཅིག་ལྷག་པའོ་ཞེས་པ་འདི་རང་གི་རྣམ་བཤད་དང་ཊཱི་ཀས་ཁུངས་སུ་དྲངས་པའི་ལུང་ལས། དགྲ་བཅོམ་པའི་མཆོད་རྟེན་་་་་་ནི་གདུགས་ལྔའོ། །
ཕྱིར་མི་འོང་བའི་ནི་གདུགས་བཞིའོ། །
ལན་ཅིག་ཕྱིར་འོང་བའི་ནི་གདུགས་གསུམ་མོ། །
རྒྱུན་དུ་ཞུགས་པའི་ནི་གདུགས་གཉིས་སོ་ཞེས་གསུངས་སོ། །
འོན་ཀྱང་ལུང་ཕྲན་ཚེགས་ལས་ནི། དགྲ་བཅོམ་པའི་ནི་གདུགས་བཞིའོ། །
ཕྱིར་མི་འོང་བའི་ནི་གསུམ་མོ། །
ཕྱིར་འོང་གི་གཉིས་སོ། །
རྒྱུན་དུ་ཞུགས་པའི་ནི་གཅིག་གོ་ཞེས་གསུངས་ཤིང་། ལུང་མ་མོ་ལས་ཀྱང་། དགྲ་བཅོམ་པའི་མཆོད་རྟེན་ནི་ཕང་ལོ་བཞི་པར་བྱའོ། །
རྒྱུན་དུ་ཞུགས་པའི་ཕང་ལོ་གཅིག་པའོ་ཞེས་གསུངས་ཏེ། ལུང་ལས་འདོན་པ་ཐ་དད་དུ་འབྱུང་ཡང་། མདོ་རྩ་བས་ཁུངས་སུ་དྲངས་པའི་ལུང་དེ་གཙོ་བོར་གཟུང་ངོ་། །
མཆོད་རྟེན་གྱི་མདུན་དུ་་་་་་མར་མེ་འཛིན་པར་བྱའོ་ཞེས་པ་ནི་ཊཱི་ཀ་ལས་མར་མེའི་ཕྱིར་ཀོང་བུ་བྱ་བའོ་ཞེས་སྣང་ཡང་། ཁང་བུ་དང་ཀོང་བུ་ཊཱི་ཀའི་་་་་་ཡི་གེ་ནོར་བ་འདྲ་སྟེ། མར་མེ་འཛིན་པ་ནི་མར་མེའི་ཁང་བུ་སྟེ། སྐབས་འདི་ཉིད་ཀྱི་ལུང་གླེང་གཞི་ལས་མཆོད་རྟེན་ལ་མར་མེ་ཕུལ་བ་ན། ཁྱིས་མར་མེ་འཐུངས་ནས་སྣོད་ཀྱང་ཁྱེར་ནས། བཀའ་སྩལ་པ། མར་མེའི་ཁང་བུ་བྱའོ་ཞེས་གསུངས་སོ། །
མར་མེ་འཛིན་པ་ཞེས་བྱའོ་ཞེས་པ་འདི་ལ་་་་་་འགྲེལ་ཆུང་ལས་ཀྱང་མར་མེ་མི་ཤི་བའི་སྐབས་ཁ་ཡོད་གཅིག་བྱ་ཞེས་བཤད་དོ། །
ལུང་ལས་མཆོད་རྟེན་ལ་བ་ལང་གིས་སྙོགས་ནས། བཀའ་སྩལ་པ། མཆོད་རྟེན་ལ་ཁོར་ཡུག་ཏུ་ལན་ཀན་་་་་་ཤིང་དག་གྱིས་བསྐོར་རོ། །
ཞེས་སོ། །
འདི་ནི་འགྲེལ་ཆུང་ལས་མཆོད་རྟེན་གྱི་ཁོར་ཡུག་ཏུ་ཤིང་ཐགས་ཀྱིས་བསྐོར་ཞེས་སོ། །
ལུང་ལས་མཆོད་རྟེན་ལ་ལན་ཀན་གྱིས་བསྐོར་བ་དེ་ལ་རྟ་བབས་མེད་པས་མི་མཛེས་པར་གྱུར་ནས་བཀའ་སྩལ་པ། མཛེས་པར་བྱ་བའི་རྟ་བབས་བསྒྲེང་བར་བྱའོ། །
ཞེས་སོ། །
རྟ་བབས་འདི་ནི་འགྲེལ་ཆུང་ལས། གཙུག་ལག་ཁང་གི་སྒོར་རྡོ་རིངས་བསྒྲེང་ཞེས་བཤད་ཀྱང་འདི་ནི་རྡོ་རིངས་མ་ཡིན་ཏེ། རྣམ་འབྱེད་འགྲེལ་དང་གཞི་འགྲེལ་ལས། རྟ་བབས་ཞེས་བྱ་བ་ནི་་་་་་སྒོ་དྲུང་གི་ལམ་པོ་ཆེའི་སྒོ་མཐོན་པོ་སྒྲེང་བའོ་ཞེས་བཤད་པ་དེ་ལེགས་སོ། །
ཕྲན་ཚེགས་འགྲེལ་བ་ལས་ཀྱང་རྟ་བབས་ནི་རྩ་བའི་སྒོ་ལས་ཕྱི་རོལ་གྱི་རྩིག་པ་མ་གཏོགས་པར་ཤིང་རུ་བཞི་ལྟ་བུ་་་་་་གཉིས་བསྒྲེང་བ་ལ། ཡ་ཐེམ་ལྟ་བུ་་་་་་ཤིང་གཅིག་གིས་སྟེང་ནས་བཀབ་པའི་སྟེང་དུ་རྒྱན་མང་པོས་མཛེས་པར་བྱས་པ་་་་་་སྒོའི་རྣམ་པ་ལྟ་བུ་ཡིན་ཏེ། རྟ་བབས་་་་་་འདིའི་མིང་གཞན་ནི་སྒོ་དང་པོ་ཞེས་བྱ་བ་ཡིན་ནོ་ཞེས་བཤད་དོ། །

བལྟམས་པ་དང་ཞེས་པ་ནི་སྐུ་བལྟམས་པའི་དུས་སྟོན་བྱ་བ་སྟེ། ལུང་གྲེང་གཞི་ལས། བཅོམ་ལྡན་འདས་དཔྱིད་ཟླ་ཐ་ཆུང་ས་ག་ལ་སྐུ་བལྟམས་སོ་ཞེས་གསུངས་ཤིང་། འགྲེལ་ཆུང་ལས་ཚེས་བདུན་ལ་སངས་རྒྱས་ཡུམ་གྱི་ལྷུམས་ནས་བལྟམས་ཞེས་བཤད་པ་ལྟར། དཔྱིད་ཟླ་ཐ་ཆུང་གི་ཡར་ངོའི་ཚེས་བདུན་སྐར་མ་རྒྱལ་ལ་བབ་པའི་ཚེ་ན་སྐུ་བལྟམས་པའི་དུས་སྟོན་བྱ་བའོ། །
གཙུག་ཕུད་དང་ཞེས་པ་ནི། གཙུག་ཕུད་བཞག་པའི་དུས་སྟོན་བྱ་བ་སྟེ། ལུང་་་་་་འཇིག་རྟེན་པའི་ཚུལ་ལུགས་ལ་བྱིས་པ་ཆུང་ངུ་སྐྲ་ལན་ཅིག་བྲེགས་པ་དེ་དང་མཐུན་པར། གླེང་གཞི་ལས། བཅོམ་ལྡན་འདས་ལོ་ལྔ་ལོན་པ་ན་དབུ་སྐྲ་བྲེགས་པའོ། །
བཅོམ་ལྡན་འདས་ལོ་དྲུག་ལོན་པ་ན་་་་་་ད་ཕྱིན་ཆད་སྐྲ་མི་འདྲེག་ཅེས་དགའ་སྟོན་བྱ་སྟེ་གཙུག་ཕུད་བཞག་ཅེས་གསུངས་པས། འདི་ལོ་ལྔ་ལྔ་ནས་མཆོད་སྟོན་ལན་རེ་རེ་བྱེད་པ་སྟེ། སྐབས་འདི་ཉིད་ཀྱི་ལུང་གླེང་གཞི་ལས་ལོ་ལྔ་ཞིང་ལན་ཅིག་མཆོད་སྟོན་སྦྱར་རོ་ཞེས་གསུངས་སོ། །
དབུ་སྐྲ་དང་ཞེས་པ་ནི་དབུ་སྐྲ་བྲེགས་པའི་དུས་སྟོན་བྱ་བ་སྟོན་ཏེ། བཅོམ་ལྡན་འདས་དགུང་ལོ་ཉི་ཤུ་རྩ་དགུ་ལོན་པ་ན་ཁྱིམ་ནས་མངོན་པར་བྱུང་སྟེ་ཉིད་ཀྱི་དབུ་སྐྲ་ཉིད་ཀྱིས་བྲེགས་པའི་དུས་སྟོན་བྱ་་་་་་ལུང་ཕྲན་ཚེགས་ཀྱི་འགྲེལ་བ་ལས་གཙུག་ཕུད་འདྲེག་པའི་དུས་སྟོན་ནི། བྱང་ཆུབ་སེམས་དཔའ་དབུ་སྐྲ་བྲེགས་ཏེ་སྟེང་གི་ནམ་མཁའ་ལ་བོར་བ་དང་། བརྒྱ་བྱིན་གྱིས་བླངས་ནས་མཐོ་རིས་ཀྱི་གནས་སུ་བཞག་པར་གྱུར་པའི་ཉི་མ་དེ་ལ། དད་པ་ཅན་གྱི་བྲམ་ཟེ་དང་ཁྱིམ་བདག་གིས་དུས་སྟོན་པར་བྱས་པ་དེ། གཙུག་ཕུད་འདྲེག་པའི་དུས་སྟོན་ནོ། །
ཞེས་སོ། །
བའོ། །
བྱང་ཆུབ་པའི་དུས་སྟོན་བྱ་བ་ནི་ལུང་གླེང་གཞི་ལས་དཔྱིད་ཟླ་ཐ་ཆུང་ལ་བཅོམ་ལྡན་འདས་ཀྱིས་བླ་ན་མེད་པའི་ཡེ་ཤེས་མངོན་དུ་ཆུད་ཅེས་གསུངས་ཤིང་ལུང་གཞི་ལས་ཚེས་བཅོ་ལྔ་ཟླ་བ་སྒྲ་གཅན་གྱིས་ཟིན་པའི་ནུབ་མོ་སངས་རྒྱས་པར་གསུངས་ཏེ། དེ་ལྟར་ན་དཔྱིད་ཟླ་ཐ་ཆུང་གི་ཡར་ངོའི་ཚེས་བཅོ་ལྔ་ལ་མངོན་པར་བྱང་ཆུབ་པའི་དུས་སྟོན་བྱ་བའོ། །
བྱང་ཆུབ་སེམས་དཔའི་སྐུ་གཟུགས་བྱ་བ་ནི། རྒྱལ་བུ་དོན་ཐམས་ཅད་གྲུབ་པི་སྐུ་གཟུགས་བྱ་བ་སྟེ། རྒྱལ་བུ་གཞོན་ནུའི་ཆ་ལུགས་ཅན། དར་ཐོད་ལ་སོགས་པས་བརྒྱན་པའོ། །
རྐང་རྒྱན་དང་། རྣ་བའི་བུ་གར་གཞུག་པའི་གདུབ་སྐོར་རྣ་རྒྱན་་་་་་སྐུ་ངེས་པར་བུད་མེད་རྒྱན་ཡིན་ནོ་ཞེས་མེ་ཏོག་ཕྲེང་རྒྱུད་ལས་གསུངས་པའོ། །
ནི་ངེས་པར་བུད་མེད་ཀྱི་རྒྱན་ཡིན་པས་རྒྱལ་བུ་བྱང་ཆུབ་སེམས་དཔའི་སྐུ་གཟུགས་ལ་གདགས་པར་མི་བྱའོ། །
་་་་་ལག་གདུབ་ཀྱང་མི་བྱ་བར་བེ་ཤ་ཀས་བཤད་ཀྱང་མདོ་རྩ་འགྲེལ་ལྟར་ན་ལག་གདུབ་བྱར་རུང་ངོ་། །
རྒྱན་དེ་གཉིས་མ་གཏོགས་པ་་་་་་གདུ་བུ་དང་དཔུང་རྒྱན་ལ་སོགས་པའི་རྒྱན་གདགས་པ་ནི་རྒྱལ་བུ་བྱང་ཆུབ་སེམས་དཔའི་སྐུ་གཟུགས་ལ་གདགས་པའོ། །
གཟུགས་བཞུགས་པའི་ཤིང་རྟ་དེ་ལ་གདུགས་དང་རྒྱལ་མཚན་དང་བ་དན་དག་བསྒྲེང་ངོ་ཞེས་སོ། །
སྐུ་གཟུགས་བཞུགས་པའི་ཤིང་རྟའི་མདུན་གྱིས་གཞི་ལམ་པོ་ཆེར་མེ་ཏོག་གི་ཕྲེང་བའི་ཟ་མ་ཏོག་སྟེ་མེ་ཏོག་གི་ཕྲེང་བའི་སྣོད་བྱའོ། །
ལུང་ལས་ཕྲེང་བའི་སྣོད་བགྱིའོ་ཞེས་གསུངས་སོ། །
ལམ་པོ་ཆེར་ཕྲེང་བའི་ཟ་མ་ཏོག་བྱ་ཞེས་པ་ནི་རྒྱའི་ཞལ་ནས་སྐུ་གཟུགས་ལ་མཆོད་པའི་མེ་ཏོག་གཏོར་བ་ས་ལ་མི་འབབ་པར་བྱ་བའི་ཕྱིར་ལམ་པོ་ཆེའི་ས་གཞི་ལ་རས་དཀར་པོ་འདིང་བ་ཡིན་ནོ་གསུང་ཡང་་་་་་ཕྲེང་བའི་ཟ་མ་ཏོག་འདི་ནི་འགྲེལ་ཆུང་ལས་ཤིང་རྟའི་མདུན་དུ་བྲེ་འདྲ་བའི་སྒྲོམ་གྲུ་བཞི་བྱས་ལ་དེའི་ནང་དུ་མེ་ཏོག་སྣ་ཚོགས་བཞག་ལ་གཏོར་ཞེས་བཤད་དོ། །

སྐབས་འདིར་ཟ་མ་ཏོག་འདིའི་དགོས་པ་ནི་རང་གི་རྣམ་བཤད་དང་ཊཱི་ཀ་ལས། མེ་ཏོག་ལ་སོགས་གཏོར་བ་དག་ས་ལ་མི་འབབ་པར་བྱ་བའི་ཕྱིར་རོ་ཞེས་གསུངས་སོ། །
འོ་ན་ཕྲེང་བའི་ཟ་མ་ཏོག་འདི་ནི་ཤིང་རྟའི་མདུན་གྱི་ས་གཞིའི་སྟེང་གཞག་པར་བྱ་བ་ཡིན་པ་ལ། ལམ་པོ་ཆེར་ཞེས་སྨོས་པའི་རྒྱུ་མཚན་ཅི་ཡིན་ཞེ་ན། ལམ་པོ་ཆེ་མ་ཡིན་པ་ས་གཞི་འབར་འབུར་ཅན་ལ་སོགས་པར་ནི་ཤིང་རྟ་ཁྲིད་པར་མི་ནུས་ལ། ས་གཞི་ནི་ཤིང་རྟའི་ལམ་མོ་ཞེས་བཤད་དོ། །
རྣམ་པ་གཅིག་ཏུ་ན་མེ་ཏོག་གི་ཕྲེང་བའི་ཟ་མ་ཏོག་འདི་ནི། སྐུ་གཟུགས་བཞུགས་པའི་ཤིང་རྟའི་སྟེང་དུ་བཞག་ཀྱང་རུང་སྟེ་ལུང་ལས་ཤིང་རྟའི་སྟེང་དུ་ཕྲེང་བའི་སྣོད་བགྱིའོ་ཞེས་གསུངས་སོ། །
་་་་་ཕྲེང་བའི་ཟ་མ་ཏོག་ནི་མེ་ཏོག་ཕྲེང་བའི་སྣོད་དེ། སྣོད་དེའི་ནང་དུ་དྲིའི་ཟ་མ་ཏོག་གཞུག་པ་སྟེ་དྲི་ཞིམ་པོས་བཀང་བའི་སྣོད་གའུ་ལ་སོགས་པ་གཞུག་པའོ། །
འདི་ནི་འགྲེལ་ཆུང་ལས་ཤིང་རྟའི་་་་་་ཕྲེང་བའི་ཟ་མ་ཏོག་སྟེ་མདུན་གྱི་སྒྲོམ་གྱི་སྟེང་དུ་་་་་་དྲིའི་ཟ་མ་ཏོག་དེ་ཞིམ་པོའི་དྲི་བསྲུང་གིས་གབ་རྩེ་་་་་་ཏེ་གའུ་བཀང་ལ་བཞག་གོ་ཞེས་བཤད་དོ། །
འདུལ་བ་མདོར་བསྡུས་པ་ནི་མི་རུང་པ་དང་མཐུན་ལ་ཞེས་པ་ནས། རུང་བར་རོ་ཞེས་པ་ཡན་ཆད་མདོ་གཉིས་ཏེ། དེ་དག་གི་དོན་ནི་རྒྱས་པར་སྔར་བཤད་ཟིན་ཏོ། །
རྣམ་བཤད་ཉི་མའི་འོད་ཟེར་ལས། གནས་མལ་གྱི་གཞིའི་རྣམ་པར་བཤད་པའོ། །
དེ་ལྟར་བརྩམས་པ་མཐར་ཕྱིན་པའི་སྐབས་འདིར་ཚིགས་སུ་བཅད་པ། སྙན་པའི་དྲི་བསུང་ཕྱོགས་བཅུར་ཁྱབ་་་་་་པའི་ཚུལ་ཁྲིམས་རྣམ་དག་དཔག་བསམ་ཤིང་། །
ལྷག་པའི་ཏིང་འཛིན་ཡལ་འདབ་རྒྱས་ཤིང་ལྷག་མཐོང་མེ་ཏོག་མདངས་ལྡན་མཛེས། །
རྣམ་གྲོལ་མཆོག་གི་འབྲས་བུ་བཟང་པོས་ཕན་བདེའི་དགའ་སྟོན་འགྱེད་བྱེད་པའི། །
ཡོན་ཏན་ཀུན་གྱི་རྩ་བ་འདི་ལ་གཅེས་སྤྲས་མཛོད་ཅིག་སྐྱེས་བུ་དག །རྣམ་དག་ཁྲིམས་ལྡན་མཁས་པའི་གསུང་དབྱངས་བདུད་རྩིའི་རོ་མཆོག་མྱངས་པའི་མཐུས། །
འདུལ་བ་ལུང་དང་ལུང་འགྲེལ་རྣམས་ཀྱི་ལེགས་བཤད་རྒྱ་མཚོའི་བཅུད་བསྡུས་ནས། །
ལེགས་བཤད་རྣམས་ཀྱི་བཅུད་ཀྱི་སྙིང་པོ་གཞན་ལ་ཕན་བློས་བསྒྲུབས་པ་འདིས། །
ནམ་མཁའ་གནས་བཞིན་འདི་ཡང་གནས་ནས་སྐྱེ་དགུ་ཡོངས་ལ་ཕན་བྱེད་ཤོག །སྐྱེས་ཐོབ་བློ་གྲོས་སྤྲིན་མེད་ནམ་མཁའ་ཡངས་པ་ལ། །
འདུལ་བ་གསལ་བྱེད་ཉི་མའི་དཀྱིལ་འཁོར་ཤར་བའི་ཚེ། །
སྤང་བླང་དོན་ལ་ཡིད་ཀྱི་མུན་པ་བསལ་བྱས་ཤིང་། །
གཞན་ཕན་འོད་ཟེར་ཕྱོགས་བཅུར་ཀུན་ནས་འཕྲོ་གྱུར་ཅིག །བསྟན་པའི་རྩ་བ་དམ་ཆོས་འདུལ་བ་རིན་ཆེན་འདིའི། །
ཚིག་དོན་རབ་གསལ་ཉི་མའི་འོད་ཟེར་རབ་འཕྲོས་པས། །
སྐལ་ལྡན་རྣམས་ཀྱི་བློ་གྲོས་པད་མོ་རྣམ་འབྱེད་ཅིང་། །
སངས་རྒྱས་བསྟན་པའི་སྣང་བ་ཆེན་པོ་རྒྱས་བྱེད་ཤོག །འདི་ནི་མཐོང་དང་མིང་ཐོས་དྲན་དང་རེག་པ་དང་། །
འདི་མཉན་བསམ་དང་གཞན་ལ་འཆད་སོགས་གང་བགྱིས་པ། །
དེ་དག་ཀུན་ལ་དགེ་ལེགས་ཡོན་ཏན་འདིས་བསྐྱེད་ནས། །
སངས་རྒྱས་བསྟན་པའི་གཞི་རྟེན་ཆེན་པོར་འདི་གྱུར་ཅིག །རང་གཞན་ཀུན་གྱི་དུས་གསུམ་དགེ་བའི་ཚོགས་རྣམས་ཀྱིས། །
འགྲོ་ཚོགས་ཀུན་གྱིས་སྲིད་པའི་རྒྱ་མཚོ་རྒལ་བྱས་ནས། །
ཡོན་ཏན་ཀུན་རྫོགས་རིན་ཆེན་གླིང་དུ་ཕྱིན་གྱུར་ཅིང་། །
རྣམ་པ་ཀུན་མཁྱེན་ཡིད་བཞིན་ནོར་བུ་མྱུར་ཐོབ་ཤོག །གསེར་གྱི་ས་གཞི་རྒྱ་ཆེ་ཇི་བཞིན་འདི་ཡིས་གཞན་ཕན་རྒྱ་ཆེ་ཞིང་། །
གངྒཱའི་ཆུ་བོ་རྒྱུན་རིང་ཇི་བཞིན་འདི་ལས་གཞན་ཕན་རྒྱུན་རིང་དང་། །

འཇིག་རྟེན་རྩི་སྨན་སྣ་ཚོགས་ཇི་བཞིན་འདིས་ཀྱང་གཞན་ཕན་སྣ་ཚོགས་ཤིང་། །
དཔག་བསམ་འབྲས་བུ་ལྷུན་གྲུབ་ཇི་བཞིན་གཞན་ཕན་ལྷུན་གྱིས་གྲུབ་པར་སྨོན། །
ཐུགས་དགོངས་རྣམ་དག་དང་བའི་མཁའ་ལ་བྱམས་པའི་ཏིང་འཛིན་སྤྲིན་འཁྲིགས་ཤིང་། །
ཐུགས་རྗེའི་གློག་འཁྱུག་སྙན་པའི་འབྲུག་སྒྲ་ཕྱོགས་སུ་གསལ་བར་གྲགས། །
ལེགས་གསུངས་དམ་ཆོས་བདུད་རྩིའི་ཆར་གྱིས་ཕན་བདེའི་མེ་ཏོག་རྒྱས་མཛད་དེའི། །
བཀའ་དྲིན་ཆེན་པོ་རྗེས་སུ་དྲན་པས་གུས་པ་ཆེན་པོས་བདག་ཕྱག་འཚལ། །
འདུལ་བ་མདོ་རྩ་བའི་རྣམ་བཤད་ཉི་མའི་འོད་ཟེར་ཞེས་བྱ་བ་ལེགས་བཤད་ལུང་གི་རྒྱ་མཚོ་ཞེས་ཀྱང་བྱ་བ་འདི་ནི་མཁས་པ་ཆེན་པོ་དཔལ་ལྡན་ཟངས་ཆེན་པའི་ཞབས་ཀྱི་པད་མོ་སྤྱི་བོས་བླངས་ནས་གསུང་ལེགས་བཤད་བདུད་རྩིའི་རོ་མཆོག་ལེགས་པར་མྱངས་པའི་མཚོ་སྣ་བ་་་་་་དགེ་སློང་ཤེས་རབ་བཟང་པོས་འདུལ་བ་ལུང་དང་ལུང་འགྲེལ་རྒྱ་མཚོ་ལྟ་བུའི་གཞུང་ལུགས་རྣམས་ལ་ལོ་བཅུ་ཕྲག་དུ་མར་ལེགས་པར་བརྟགས་ནས་གཞན་ལ་ཕན་བློས་རྣམ་པར་བསྐྱོད་པའི་ཤུགས་ཀྱིས། ཚིག་གསལ་ཞིང་དོན་གོ་སླ་བ་གཙོ་བོར་བྱས་ཏེ་ཉེ་བར་སྦྱར་བ་རྫོགས་སོ། །
་་་་་བརྩམས་པ་མཐར་ཕྱིན་པའི་སྐབས་ཀྱི་ཚིགས་སུ་བཅད་པ་བརྒྱད་པོ་འདི་དག་ནི། རྣམ་དག་ཚུལ་ཁྲིམས་ལ་གཅེས་སྤྲས་བྱ་བར་གདམས་པ་དང་། གཞན་ཕན་ཡུན་རིང་བར་སྨོན་ལམ་གདབ་པ་དང་། གཞན་ཕན་རྒྱ་ཆེ་བར་སྨོན་ལམ་གདབ་པ་དང་། བསྟན་པ་འཕེལ་ཞིང་རྒྱས་པར་སྨོན་ལམ་གདབ་པ་དང་། བསྟན་པའི་གཞི་རྟེན་དུ་འགྱུར་བར་སྨོན་ལམ་གདབ་པ་དང་། དགེ་བ་ཐམས་ཅད་ཡོངས་སུ་བསྔོ་བའི་ཁྱད་པར་དང་། །
གཞན་ལ་ཕན་ཐོགས་པར་སྨོན་པའི་ཁྱད་པར་དང་། བཀའ་དྲིན་རྗེས་སུ་དྲན་པས་ཕྱག་བྱ་བ་སྟེ། དེ་དག་ནི་ཚིགས་སུ་བཅད་པ་རེ་རེས་གོ་རིམ་བཞིན་དུ་བསྟན་ཏོ། །
འདུལ་བ་མདོ་རྩ་བའི་རྣམ་པར་བཤད་པ་ཉི་མའི་འོད་ཟེར་ཞེས་བྱ་བ་འདི་ནི། ལུང་དང་བསྟན་བཅོས་གང་དང་གང་ལ་བརྟག་ནས་བཀོད་ཅེ་ན། སྨྲས་པ། གཞི་ཐམས་ཅད་ཡོད་པར་སྨྲ་བའི་འདུལ་བ་ལུང་ནི་དགེ་སློང་ཕ་མའི་སོ་སོ་ཐར་པའི་མདོ་བམ་པོ་གཉིས་པ་རྣམ་གཉིས་དང་ལུང་དུམ་བུ་བཞི་སྟེ། དེ་དག་ནི་ལུང་གཞི་དང་། ལུང་རྣམ་འབྱེད་དང་། ལུང་ཕྲན་ཚེགས་དང་། བཀའ་ལུང་གཞུང་དམ་པའོ། །
དེ་ཡང་ལུང་གཞི་ལ་བམ་པོ་བརྒྱ་དང་དགུ་ཡོད་ཅིང་། ལུང་རྣམ་འབྱེད་ལ་བམ་པོ་བརྒྱ་དང་བཅུ་གཅིག་ཡོད་དེ། དེ་ཡང་དགེ་སློང་ཕའི་རྣམ་འབྱེད་ལ་བམ་པོ་བརྒྱད་ཅུ་རྩ་གསུམ་དང་། དགེ་སློང་མའི་རྣམ་འབྱེད་ལ་བམ་པོ་ཉི་ཤུ་རྩ་བརྒྱད་དོ། །
ལུང་ཕྲན་ཚེགས་ལ་སྒོ་བརྒྱད་ཡོད་ཅིང་བམ་པོ་དྲུག་ཅུ་ཡོད་པ་ལ། དེ་ཡང་སྐད་གསར་བཅད་ཀྱིས་གཏན་ལ་ཕབ་པའི་བམ་པོ་བཞི་བཅུ་རྩ་བརྒྱད་ནི་ལོཙྪ་བ་དཔལ་འབྱོར་ལ་སོགས་པ་རྣམས་ཀྱིས་བསྒྱུར་བ་ཡིན་ལ། སྐད་གསར་བཅད་ཀྱིས་གཏན་ལ་ཕབ་པ་མ་ཡིན་པའི་བམ་པོ་བཅུ་གཉིས་ནི། ལོཙྪ་བ་གཞན་གྱིས་སྔ་ཕྱིར་བསྒྱུར་བའོ། །
གཞུང་དམ་པ་ལ་སྐད་གསར་བཅད་ཀྱིས་གཏན་ལ་ཕབ་པའི་འགྱུར་ལ་གཞུང་བླ་མ་ཞེས་བྱ་སྟེ། ལུང་ཞུ་བ་ཉུང་ཤོས་ཞེས་གྲགས་སོ། །
འདི་ནི་རིམ་པ་ལྷག་པ་བརྩིགས་པའི་མཚན་གྱུར་ཡན་ཆད་བོད་དུ་བསྒྱུར་ཟིན་ཅིང་། དེ་མན་ཆད་བསྒྱུར་འཕྲོ་ལུས་སོ། །
སྔ་འགྱུར་ལ་གཞུང་དམ་པ་ཞེས་བྱ་སྟེ། ཡོངས་སུ་རྫོགས་པར་བོད་དུ་འགྱུར་ཞིང་བམ་པོ་ལྔ་བཅུ་རྩ་གསུམ་ཡོད་དོ། །
དེ་ཡང་གཞུང་དམ་པ་ལ་ལེའུ་བཅུ་གཅིག་ཡོད་དེ་ལུང་ཞུ་བ་དང་། ལུང་འདུལ་བྱེད་དང་། ལུང་གཅིག་ལས་འཕྲོས་པ་དང་། ལུང་ལྔ་ཚན་པ་དང་། ལུང་བཅུ་དྲུག་པ་དང་། ལུང་གླེང་གཞི་དང་། ལུང་སིལ་བུ་དང་། གཏམ་གྱི་གཞི་དང་། མ་ན་བི་ཀ་ཞེས་བྱ་སྟེ། དགེ་སློང་བྲམ་ཟེའི་བུ་མོ་ལྟ་བུས་ཞུས་པ་དང་། ལུང་མ་མོ་དང་། ཨུ་པ་ལིས་ཀུན་དྲིས་པ་དང་ལེའུ་བཅུ་གཅིག་གོ །ཀུན་དྲིས་པ་ནི་འདུལ་བའི་ལུས་ལ་སོགས་པ་བདུན་པོ་ཀུན་དྲིས་པའོ། །

